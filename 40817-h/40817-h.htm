<!DOCTYPE html PUBLIC "-//W3C//DTD XHTML 1.0 Strict//EN"
        "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml" xml:lang="it" lang="it">
<head>
 <meta http-equiv="content-type" content="text/html; charset=UTF-8" />
 <title>
  Dizionario degli scrittori di musica vol. 1 (A — B), di Giuseppe Bertini
 </title>
 <style type="text/css">
body {margin-left: 10%; margin-right: 10%;}

hr {width: 70%; margin-top: 1em; margin-bottom: 1em;}
hr.minor {width: 20%;}

p {margin-top: .5em; margin-bottom: 0em; line-height: 1.2;}

p.indr {text-align: right; margin-right: 5%;}
p.ind {text-indent: 1em;}
.center {text-align: center; text-indent: 0;}
.break-before {page-break-before: always;}
.bigword {font-size: 140%;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.dedica {text-align: center; padding-top: 2.5em; page-break-before: always;}

h1,h2 {text-align: center; font-style: normal;
font-weight: normal; line-height: 1.5; margin-top: .5em; margin-bottom: .5em;}
h1 {font-size: 200%; margin-top: 2em; margin-bottom: 0;}
h2 {font-size: 140%; margin-top: 2em; margin-bottom: 2em; page-break-before: always;}

a.tag {vertical-align: .3em; font-size: .8em;
  text-decoration: none; padding-left: .1em; line-height: 0em;}
div.footnotes {font-size: 90%; margin: 3em 5%;}
.footnotes p {padding: 0 1em;}
.footnotes a {text-decoration: none;}
.fntitle {page-break-before: always; padding-top: 2em; text-align: center; text-indent: 0; font-size: 115%;}

.pagenum  {position: absolute; left: 93%; font-style: normal;
  font-weight: normal; font-size: 65%; text-align: right;
  clear: left; color: #999999; background-color: #ffffff;}

.pad4 {margin-top: 4em;}
.pad2 {margin-top: 2.5em;}
.pad1 {margin-top: 1em;}
.padtop {margin-top: 0; padding-top: 2em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}

em {font-style: italic; letter-spacing: .2em; margin-left: .2em;}
.g {letter-spacing: .2em; margin-right: -.2em;}

.smcap {font-variant: small-caps;}

div.boxed {border-top: 2px solid black; border-bottom: 2px solid black;  max-width: 6em; margin: 1.5em auto; padding: .75em;}
div.boxed p {text-align: center; margin-top: 0;}

#cat {margin: auto;}
#cat td {line-height: 1em; vertical-align: top; font-size: 95%;}

#err {margin: 3em auto;}
#err th {text-align: center; font-weight: normal; font-size: 120%;}
#err td {line-height: 1em; vertical-align: top; font-size: 95%; padding-right: .5em;}
#err td.pag {text-align: right; padding-right: .5em; white-space: nowrap;}
#err td.cent {text-align: center;}

.figcenter {text-align: center; margin: 3em auto;}

.tnote {background-color: #F5F5DC; color: #000; padding: 1em 1em 2em 1em;
  margin: 1em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em;}
#corr {margin: 1em auto; line-height: 1em; font-size: 90%;}
#corr td.np {text-align: right; padding-right: .2em; vertical-align: top; white-space: nowrap;}

.poem {text-align: left; font-size: 95%; margin: 1.5em 10%;}
.poem p {margin: 0; padding-left: 3em; text-indent: -3em;}
.poem p.i7 {text-indent: 4em;}
.poem p.i10 {text-indent: 7em;}

    </style>
  </head>
<body>

<div class="center">
<p class="pad4">
<span class="x-large">DIZIONARIO</span><br />
<br />
<span class="large">DEGLI SCRITTORI DI MUSICA</span>
</p>

<div class="boxed"><p>
A. — B.
</p></div>
</div>

<div class="figcenter">
<img src="images/cover.jpg" width="426" height="650" alt="Copertina"
 />
</div>

<div class="titlepage">
<h1>
DIZIONARIO<br />
<span class="small"><em>STORICO-CRITICO</em></span><br />
<span class="small">DEGLI SCRITTORI DI MUSICA</span><br />
<span class="x-small">E DE' PIÙ CELEBRI ARTISTI</span></h1>
<p>
<span class="large"><i>DI TUTTE LE NAZIONI</i></span><br /><br />
<span class="small">SÌ ANTICHE CHE MODERNE</span>
</p>
<p class="pad1">
<span class="x-large"><i>DELL'AB. GIUSEPPE BERTINI</i></span>
<br /><br />
<span class="small">MAESTRO DELLA REGIA IMPERIAL CAPPELLA PALATINA</span>
</p>
<p class="indr pad2">
            <span style="margin-right: 3em"><i>In medio omnibus</i></span><br />
<i>Palmam esse positam qui artem tractant musicam.</i><br />
                            Ter. Prol. in Phor.
</p>

<p class="pad2">
TOMO PRIMO
</p>

<p class="pad4">
<span class="large g">PALERMO</span><br />
<span class="small">DALLA TIPOGRAFIA REALE DI GUERRA.</span><br />
1814.
</p>
</div>

<hr />

<h2>INDICE</h2>

<p class="center large"><a href="#catalogo">Catalogo de' Signori associati</a><br /><a href="#discorso">Discorso preliminare</a><br /><a href="#aa">AA</a> - <a href="#ab">AB</a> - <a href="#ad">AD</a> - <a href="#ag">AG</a> - <a href="#ah">AH</a> - <a href="#ai">AI</a> - <a href="#al">AL</a> - <a href="#am">AM</a> - <a href="#an">AN</a> - <a href="#ap">AP</a> - <a href="#aq">AQ</a> - <a href="#ar">AR</a> - <a href="#as">AS</a> - <a href="#at">AT</a> - <a href="#au">AU</a> - <a href="#av">AV</a> - <a href="#az">AZ</a> - <a href="#ba">BA</a> - <a href="#be">BE</a> - <a href="#bi">BI</a> - <a href="#bl">BL</a> - <a href="#bo">BO</a> - <a href="#br">BR</a> - <a href="#bu">BU</a><br /><a href="#err">Errata corrige</a><br /><a href="#note">Note</a></p>

<hr class="pad2" />

<div class="dedica">
<p>
<i>ALL'ECCELLENTISSIMA SIGNORA</i><br /><br />
<span class="x-large">D. MARGARITA PIGNATELLI</span><br /><br />
<span class="g">E PICCOLOMINI</span><br /><br />
<i>PRINCIPESSA DI CUTÒ</i>
</p>

<p class="pad1">
<span class="x-small">DAMA DI CORTE</span><br /><br />
<span class="small">DI S. M. LA REGINA, ec. ec.</span>
</p>
</div>

<hr class="minor" />

<p class="center pad2">
<i>ECCELLENZA</i>
</p>

<p class="pad2">
<i>Non vile interesse o indegna adulazione
son le cagioni, per cui o Signora
a voi consacro la presente opera. Tralasciando
i singolari talenti e le rare
doti che fregiano l'animo vostro, il
zelo che avete per l'avanzamento di
così Bell'Arte la Musica, era stimolo
grande che mi spronasse ad onorarla
del vostro nome, ed io non sapeva a
chi meglio indrizzata venisse se non
a voi.</i>
</p>

<p>
<i>Non isdegnate per tanto quest'atto
di riconoscenza, il massimo tributo che
a voi possa solo offerire.</i>
</p>

<p class="indr">
L'Autore
</p>

<hr class="pad2" />

<h2><a id="catalogo"></a><span class="g">CATALOGO</span><br />
<span class="small"><i>DE' SIGNORI ASSOCIATI</i></span></h2>

<table id="cat" summary="Catalogo">
  <tr>
    <td style="width: 25%">&nbsp;</td> <td style="width: 25%">&nbsp;</td> <td style="width: 50%">&nbsp;</td>
  </tr>
 <tr>
  <td>Sig. Cav.</td> <td>D. Francesco</td> <td>Abbate.</td>
 </tr>
 <tr>
  <td>Sig. Cav.</td> <td>D. Vincenzo</td> <td>Abbatelli di Catania.</td>
 </tr>
 <tr>
  <td>Sig. Cav.</td> <td>D. Luigi</td> <td>Agras.</td>
 </tr>
 <tr>
  <td>Illus. Sig.</td> <td>Marchesino</td> <td>Airoldi.</td>
 </tr>
 <tr>
  <td>Ecc.mo Sig.</td> <td>Principe di</td> <td>Alcontres di Messina.</td>
 </tr>
 <tr>
  <td>Sig. Cav.</td> <td>D. Luigi</td> <td>Alliata.</td>
 </tr>
 <tr>
  <td>Sig.</td> <td>D. Francesco di</td> <td>Amore di Messina.</td>
 </tr>
 <tr>
  <td>Ill. Signora</td> <td>D. Paolina de</td> <td>Angelis.</td>
 </tr>
 <tr>
  <td>Ecc.mo Sig.</td> <td>Duca di</td> <td>Angiò.</td>
 </tr>
 <tr>
  <td>Sig. Dott.</td> <td>D. Raffaele</td> <td>Arena.</td>
 </tr>
 <tr>
  <td>Sig.</td> <td>D. Andrea</td> <td>Arena di Messina.</td>
 </tr>
 <tr>
  <td>Sig.</td> <td>Luigi</td> <td>Armellini romano.</td>
 </tr>
 <tr>
  <td>Sig.</td> <td>D. Carlo</td> <td>Assensio.</td>
 </tr>
 <tr>
  <td>&nbsp;</td>
 </tr>
 <tr>
  <td>Sig.</td> <td>D. Natale</td> <td>Bertini.</td>
 </tr>
 <tr>
  <td>Illus. Sig.</td> <td>D. Catarinella</td> <td>Bosco.</td>
 </tr>
 <tr>
  <td>Sig.</td> <td>D. D. Giuseppe</td> <td>Bottaro di Messina.</td>
 </tr>
 <tr>
  <td>Sig. Dott.</td> <td>D. Luigi</td> <td>Bruno pubbl. prof. di filosof. ne' Regj studj di Messina.</td>
 </tr>
 <tr>
  <td>&nbsp;</td>  <td>&nbsp;</td><td>Biblioteca de' Rev. PP. dell'Oratorio, Olivella.</td>
 </tr>
 <tr>
 <td>&nbsp;</td> <td>&nbsp;</td> <td>Biblioteca dei PP. Cassinesi di Catania.</td>
 </tr>
 <tr>
  <td>I Signori</td> <td>&nbsp;</td> <td>Borel e Pichard librai in Napoli, e in Palermo per 20 copie.</td>
 </tr>
 <tr>
  <td>&nbsp;</td>
 </tr>
 <tr>
  <td>Illus. Sig.</td> <td>D. Lucrezia</td> <td>Calascibetta.</td>
 </tr>
 <tr>
  <td>Ecc.ma Sig.</td> <td>Duchessa di</td> <td>Calascibetta Beltrano.</td>
 </tr>
 <tr>
  <td>Ecc.mo Sig.</td> <td>Duca di</td> <td>Calascibetta.</td>
 </tr>
 <tr>
  <td>Ecc.mo Sig.</td> <td>Principe di</td> <td>Campofranco.</td>
 </tr>
 <tr>
  <td>Ecc.mo Sig.</td> <td>Conte di</td> <td>Caltanissetta.</td>
 </tr>
 <tr>
  <td>Ecc.mo Sig.</td> <td>Duchino di</td> <td>Campobello.</td>
 </tr>
 <tr>
  <td>Ecc.ma Sig.</td> <td>Duchessa di</td> <td>Castrofilippo.</td>
 </tr>
 <tr>
  <td>Ecc.ma Sig.</td> <td>Principessa del</td> <td>Cassaro.</td>
 </tr>
 <tr>
  <td>Sig.</td> <td>D. Emmanuele lo</td> <td>Cascio.</td>
 </tr>
 <tr>
  <td>Sig.</td> <td>D. Francesco</td> <td>Cardinale da Messina.</td>
 </tr>
 <tr>
  <td>Sig. Dott.</td> <td>D. Paolo</td> <td>Cannizzaro da Messina.</td>
 </tr>
 <tr>
  <td>Sig.</td> <td>D. Francesco</td> <td>Cespes da Messina.</td>
 </tr>
 <tr>
  <td>Sig. B.ne</td> <td>D. Vincenzo</td> <td>Cianciolo da Messina.</td>
 </tr>
 <tr>
  <td>Rev. Pad.</td> <td>D. Pier-Luigi</td> <td>Colonna Cassinese.</td>
 </tr>
 <tr>
  <td>Sig.</td> <td>D. Angelo</td> <td>Compagni.</td>
 </tr>
 <tr>
  <td>&nbsp;</td> <td>&nbsp;</td> <td>Conservatorio di Musica di Palermo.</td>
 </tr>
 <tr>
  <td>Sig.</td> <td>D. Michelino</td> <td>Cugino.</td>
 </tr>
 <tr>
  <td>Ecc.mo Sig.</td> <td>Principe di</td> <td>Cutò Capitano della Guardia degli Alabardieri.</td>
 </tr>
 <tr>
  <td>&nbsp;</td>
 </tr>
 <tr>
  <td>Rev. Pad.</td> <td>D. Benedetto</td> <td>Denti Cassinese.</td>
 </tr>
 <tr>
  <td>Sig.</td> <td>D. Tommaso</td> <td>Dolce.</td>
 </tr>
 <tr>
  <td>&nbsp;</td>
 </tr>
 <tr>
  <td>Ecc.mo Sig.</td> <td>Principe di</td> <td>Fitalia.</td>
 </tr>
 <tr>
  <td>Sig. Dott.</td> <td>D. Carmelo la</td> <td>Farina da Messina.</td>
 </tr>
 <tr>
  <td>Sig.</td> <td>D. Giuseppe</td> <td>Falletti Alaberti da Messina.</td>
 </tr>
 <tr>
  <td>Sig.</td> <td>D. Vincenzo</td> <td>Ferrara da Messina.</td>
 </tr>
 <tr>
  <td>Ecc.mo Sig.</td> <td>Marchese</td> <td>Filingeri Spinola in Catania.</td>
 </tr>
 <tr>
  <td>Sig. Ab. Cav.</td> <td>Niccolò</td> <td>Filingeri Spinola.</td>
 </tr>
 <tr>
  <td>Ill. Sig.</td> <td>Barone</td> <td>Ficilino.</td>
 </tr>
 <tr>
  <td>Ill. Sig.</td> <td>Barone</td> <td>Friddani.</td>
 </tr>
 <tr>
  <td>&nbsp;</td>
 </tr>
 <tr>
  <td>Ill. Sig.</td> <td>Duca di</td> <td>Gaffi.</td>
 </tr>
 <tr>
  <td>Ill. Sig.</td> <td>Marchese di</td> <td>Gallodoro.</td>
 </tr>
 <tr>
  <td>Sig.</td> <td>D. Geronimo</td> <td>Gemelli da Messina.</td>
 </tr>
 <tr>
  <td>Sig. Cav.</td> <td>D. Ferdinando</td> <td>Gerardi.</td>
 </tr>
 <tr>
  <td>Ill. Sig.</td> <td>Marchesino di</td> <td>S. Giovanni.</td>
 </tr>
 <tr>
  <td>Ill. Priore</td> <td>D. Gaetano</td> <td>Grano.</td>
 </tr>
 <tr>
  <td>Ill. Signora</td> <td>D. Vincenza</td> <td>Grassellini.</td>
 </tr>
 <tr>
  <td>Sig. Cav.</td> <td>D. Giovanni la</td> <td>Grua.</td>
 </tr>
 <tr>
  <td>&nbsp;</td>
 </tr>
 <tr>
  <td>Sig.</td> <td>D. Stefano</td> <td>Interdonato da Messina.</td>
 </tr>
 <tr>
  <td>&nbsp;</td>
 </tr>
 <tr>
  <td>Ill. Signora</td> <td>D. Mariannina</td> <td>Lucchesi.</td>
 </tr>
 <tr>
  <td>Ill. Signora</td> <td>D. Agatina</td> <td>Lucchesi-Palli.</td>
 </tr>
 <tr>
  <td>&nbsp;</td>
 </tr>
 <tr>
  <td>R. Sig. Ab.</td> <td>D. D. Vincenzo</td> <td>Mango.</td>
 </tr>
 <tr>
  <td>Sig.</td> <td>D. Salvadore</td> <td>Mantegna.</td>
 </tr>
 <tr>
  <td>Rev. Pad.</td> <td>D. Gio. Battista</td> <td>Marassi Cassinese.</td>
 </tr>
 <tr>
  <td>Ecc.mo Sig.</td> <td>Conte di San</td> <td>Marco.</td>
 </tr>
 <tr>
  <td>Sig. Cap.</td> <td>D. Francesco</td> <td>Marsiglia nel Corpo d'Artiglieria, Messina.</td>
 </tr>
 <tr>
  <td colspan="2">Biblioteca de' RR. PP. Cassinesi di</td> <td>S. Martino de Scalis.</td>
 </tr>
 <tr>
  <td>Ill. Signora</td> <td>D. Carolina</td> <td>Minneci.</td>
 </tr>
 <tr>
  <td>Sig.</td> <td>D. Giovanni</td> <td>Mittica in Messina.</td>
 </tr>
 <tr>
  <td>Sig.</td> <td>D. Benedetto</td> <td>Mondino.</td>
 </tr>
 <tr>
  <td>Ill. Signora</td> <td>D. Girolama</td> <td>Montaperto.</td>
 </tr>
 <tr>
  <td>Ill. Sig.</td> <td>Marchesino</td> <td>Montaperto.</td>
 </tr>
 <tr>
  <td>Ecc.mo Sig.</td> <td>Principe di</td> <td>Monteleone.</td>
 </tr>
 <tr>
  <td>Ill. Sig.</td> <td>Duca di</td> <td>Monteleone.</td>
 </tr>
 <tr>
  <td>&nbsp;</td>
 </tr>
 <tr>
  <td>Sig.</td> <td>D. Emmanuele</td> <td>Nani primo violino del teatro di Catania.</td>
 </tr>
 <tr>
  <td>Sig.</td> <td>D. Croce di</td> <td>Napoli.</td>
 </tr>
 <tr>
  <td>Sig. Ab.</td> <td>D. Giovanni</td> <td>Narici.</td>
 </tr>
 <tr>
  <td>Ill. Signora</td> <td>D. Francesca</td> <td>Natale.</td>
 </tr>
 <tr>
  <td>R. P. Priore</td> <td>D. Placido</td> <td>Natoli Cassinese.</td>
 </tr>
 <tr>
  <td>Sig. Ab.</td> <td>D. Pietro</td> <td>Noto.</td>
 </tr>
 <tr>
  <td>&nbsp;</td>
 </tr>
 <tr>
  <td>Sig.</td> <td>D. Giovanni</td> <td>Olzina in Messina.</td>
 </tr>
 <tr>
  <td>&nbsp;</td>
 </tr>
 <tr>
  <td>Ecc.mo Sig.</td> <td>Principe della</td> <td>Pantellaria.</td>
 </tr>
 <tr>
  <td>Rev. Pad.</td> <td>D. Francesco</td> <td>Palermo Cassinese in Messina.</td>
 </tr>
 <tr>
  <td>R. P. Ab.</td> <td>D. Giov. Andrea</td> <td>Paternò, Castelli Cassinese di Catania.</td>
 </tr>
 <tr>
  <td>Ecc.ma Sig.</td> <td>Principessa di</td> <td>Paternò.</td>
 </tr>
 <tr>
  <td>Ill. Signora</td> <td>D. Rosina</td> <td>Papè.</td>
 </tr>
 <tr>
  <td>Ill. Sig.</td> <td>Barone</td> <td>Pastore.</td>
 </tr>
 <tr>
  <td>Sig. Cav.</td> <td>D. Camillo</td> <td>Paternò de Gregorio.</td>
 </tr>
 <tr>
  <td>R. P. Priore</td> <td>D. Bernardo</td> <td>Platamone Cassinese.</td>
 </tr>
 <tr>
  <td>Sig. Cav.</td> <td>D. Carlo</td> <td>Perez de Hita.</td>
 </tr>
 <tr>
  <td>&nbsp;</td>
 </tr>
 <tr>
  <td>Sig.</td> <td>D. Giuseppe</td> <td>Raimo.</td>
 </tr>
 <tr>
  <td>Ill. Sig.</td> <td>D. Emmanuele</td> <td>Requesens Colonnello del primo Reggimento Siciliano.</td>
 </tr>
 <tr>
  <td>Sig.</td> <td>D. Giovanni</td> <td>Rosso.</td>
 </tr>
 <tr>
  <td>Ill. Signora</td> <td>D. Antonietta</td> <td>Ruffo.</td>
 </tr>
 <tr>
  <td>&nbsp;</td>
 </tr>
 <tr>
  <td>Ill. Signora</td> <td>D. Giacinta</td> <td>Salomone.</td>
 </tr>
 <tr>
  <td>Sig. Ab.</td> <td>D. Ignazio</td> <td>Sansone.</td>
 </tr>
 <tr>
  <td>Ecc.mo Sig.</td> <td>Principe di</td> <td>Scilla.</td>
 </tr>
 <tr>
  <td>Sig.</td> <td>N. N.</td> <td>Scullica da Messina.</td>
 </tr>
 <tr>
  <td>Sig.</td> <td>D. Nicola</td> <td>Sollima da Messina.</td>
 </tr>
 <tr>
  <td>Ecc.mo Sig.</td> <td>Conte di</td> <td>Summatino.</td>
 </tr>
 <tr>
  <td>Sig. Cav.</td> <td>D. Enrico</td> <td>Statella.</td>
 </tr>
 <tr>
  <td>&nbsp;</td>
 </tr>
 <tr>
  <td>Sig.</td> <td>D. Michele</td> <td>Tamajo.</td>
 </tr>
 <tr>
  <td>Rev. Pad.</td> <td>D. Gregorio</td> <td>Tarallo Cassinese.</td>
 </tr>
 <tr>
  <td>Sig.</td> <td>D. Antonino</td> <td>Tardi da Messina.</td>
 </tr>
 <tr>
  <td>RR. Sig. Ab.</td> <td>D. Pietro</td> <td>Tasca Maestro Cappellano.</td>
 </tr>
 <tr>
  <td>Sig.</td> <td>D. Domenico</td> <td>Testa.</td>
 </tr>
 <tr>
  <td>Spett.</td> <td>D. D. Pietro</td> <td>Tognini Giudice.</td>
 </tr>
 <tr>
  <td>Sig. Dot.</td> <td>D. Antonino</td> <td>Torretta.</td>
 </tr>
 <tr>
  <td>Ecc.mo Sig.</td> <td>Principe della</td> <td>Trabia.</td>
 </tr>
 <tr>
  <td>Ecc.ma Signora</td> <td>Principessa di</td> <td>Trabia.</td>
 </tr>
 <tr>
  <td>Sig. Dot.</td> <td>D. Antonino</td> <td>Traverso publ. Professore d'Eloquenza ne' regj studj di Messina.</td>
 </tr>
 <tr>
  <td>&nbsp;</td>
 </tr>
 <tr>
  <td>Sig.</td> <td>D. Francesco</td> <td>Urso da Messina.</td>
 </tr>
 <tr>
  <td>&nbsp;</td>
 </tr>
 <tr>
  <td>Sig.</td> <td>D. Placido</td> <td>Vasta da Messina.</td>
 </tr>
 <tr>
  <td>Ill. Signora</td> <td>D. Teresa</td> <td>Villanova.</td>
 </tr>
 <tr>
  <td>Ecc.mo Sig.</td> <td>Duchino di</td> <td>Villafiorita.</td>
 </tr>
 <tr>
  <td>Sig.</td> <td>D. Fran.sco Orazio</td> <td>Visalli da Messina per 5 copie.</td>
 </tr>
 <tr>
  <td>&nbsp;</td>
 </tr>
 <tr>
  <td>Ill. Sig. Bar.</td> <td>Giuseppe</td> <td>Zappulla.</td>
 </tr>
</table>

<hr />


<p class="break-before padtop ind">
<i>Si avverta che nell'articolo di</i> Barthelemy <i>è occorso un errore
di tipografia alla pag. 85, dove la parola</i> soverchio <i>dee del
tutto esser tolta per non guastare il senso.</i>
</p>

<hr class="pad2" />


<p class="break-before padtop ind">
<i>Ce qui est plus à regretter c'est le peu de goût, que nous
avons pour la musique... Nous croions rassembler aux anciens,
mais, que par cet endroit, les Italiens rassemblent bien plus que
nous! Condillac, Orig. des Connoiss. humain. t. 2, sect. 1,
c. 6.</i>
</p>

<hr class="pad2" />

<p>
<span class="pagenum"><a name="Page_I" id="Page_I"></a>[I]</span>
</p>



<h2><a id="discorso"></a>
DISCORSO PRELIMINARE
</h2>

<p>
L'Italia “quella celebre nazione, alla quale
null'altro rimane della sua antica grandezza,
che quella delle idee nelle Bell'Arti”<a class="tag" name="tag1" id="tag1" href="#note1">[1]</a>: l'Italia
il bel paese della musica, che per raro caso
la fè rinascere nel suo seno in mezzo alla barbarie,
che signoreggiava nel resto dell'Europa: l'Italia,
a cui, per confession medesima dell'altre culte
nazioni debbonsi i progressi, la perfezione e la
più nobil cultura di quest'arte: l'Italia, io dico,
contenta sol della gloria di aver dati all'Europa
intera i più gran genj coltivatori della medesima,
le migliori Opere didattiche, la migliore Scuola,
e i più perfetti modelli per la pratica, niuna briga
si è presa finora di coltivare la <i>Bibliografia
Musicale</i>, cioè quella porzione di Storia, che riguarda
le notizie degli autori, e delle loro Opere<a class="tag" name="tag2" id="tag2" href="#note2">[2]</a>.
<span class="pagenum"><a name="Page_II" id="Page_II"></a>[II]</span>
Quale storia letteraria o biografica della
Musica si è infatti intrapresa giammai nell'Italia?
e sebbene da Letterati di estere nazioni siansi date
fuori più Opere in questo genere, quale traduzione
almanco se ne è fatta dai nostri? Cosicchè
un Hawkins, un d.<sup>r</sup> Burney fra gl'Inglesi<a class="tag" name="tag3" id="tag3" href="#note3">[3]</a>:
un d.<sup>r</sup> Forkel, un Mitzler, un Greber, un Walther,
un Gruber fra' Tedeschi, ed altri moltissimi,
le di cui Opere riscontrar si possono in più
articoli di questo Dizionario, sono tutt'ora nomi
ignoti alla più parte degli amatori ed artisti di
nostra nazione, non che per difficoltà d'intenderli
<span class="pagenum"><a name="Page_III" id="Page_III"></a>[III]</span>
nelle loro lingue originali, come ancora per lo
scarso commercio che de' loro libri si fa nell'Italia.
Sì fatta considerazione mi ha mosso ad intraprendere
il presente Dizionario, il quale comecchè
atto non sia a riempir del tutto il voto della
nostra letteratura, contiene non pertanto i materiali
tutti della Storia letteraria della musica, e
tutte ne addita le fonti, onde più agevolmente tesser
la possa, quando il voglia, alcun valente italiano,
fornito di lumi e di talenti, che fanno a tal
uopo.<a class="tag" name="tag4" id="tag4" href="#note4">[4]</a>
</p>

<p>
Tra l'ordine cronologico, e quello delle materie,
io ho prescelto l'ordine alfabetico, perchè
più comodo riesca a' miei Lettori, qualora venga
<span class="pagenum"><a name="Page_IV" id="Page_IV"></a>[IV]</span>
lor pensiero di soddisfare all'occasione la curiosità
di sapere in qual tempo e in qual luogo fiorì
quel tale Scrittore, quel tal Compositore, quel
tal celebre Artista: quali Opere scrisse quegli e
intorno a qual ramo della Musica: quali composizioni
musicali e con quale successo diè al
pubblico quell'altro: quale singolar merito ebbe
nell'esecuzione quell'Artista: e quantunque convenga
io benissimo dell'utilità del primo metodo,
che di mano in mano darebbe una storia progressiva
dell'origine e degli avanzamenti di quest'Arte
e Scienza: nè men vantaggioso io nieghi esser
l'altro nel ripartire gli Autori giusta l'ordine delle
materie, e secondo quella porzione, ch'essi
han coltivata, della Musica: ho proccurato tuttavia,
che non totalmente defraudati vengano i Lettori
del doppio vantaggio che trar si può da ambi
questi metodi. Per il primo io darò alla fine
di tutta l'Opera una <i>Tavola Cronologica</i>, che
disporrà tutti i Scrittori e gli Artisti, di cui abbiam
ragionato ne' rispettivi loro articoli, secondo
l'ordine dei tempi. L'oggetto di questa Tavola
si è d'esporre in una maniera pronta e sensibile
i progressi successivi delle cognizioni musicali
presso tutte le nazioni. In riguardo al secondo,
daremo da prima un quadro di tutti gli aspetti,
sotto a' quali può riguardarsi la Musica, che servir
possa come d'introduzione alla storia di quest'Arte
e Scienza, ed alla fine del Dizionario si
darà un <i>Catalogo ragionato</i>, ovvero una <span class="pagenum"><a name="Page_V" id="Page_V"></a>[V]</span> <i>Biblioteca
scelta</i> di tutti gli autori disposti giusta l'ordine
delle materie, sulle quali hanno eglino
scritto.<a class="tag" name="tag5" id="tag5" href="#note5">[5]</a>
</p>

<p>
Può dunque considerarsi la Musica o come
<i>Arte</i> o come <i>Scienza</i>. Riguardata come arte ella
è un linguaggio che ha per elementi quella specie
di suoni, che meglio dinotar non si possono
che col termine di <i>Suoni musicali</i><a class="tag" name="tag6" id="tag6" href="#note6">[6]</a>: linguaggio
che del pari d'ogn'altro, ha per oggetto di
piacere, di dipingere, o di muovere<a class="tag" name="tag7" id="tag7" href="#note7">[7]</a>. All'arte
musica in generale si appartiene la disposizione
de' suoni in quanto al tuono, in quanto al ritmo
ed all'altre modificazioni, di cui son essi suscettibili,
come eziandio la scelta de' segni, co' quali
vengono rappresentati. A questo ramo dell'Arte
musicale si appartengono tutti i Scrittori di Elementi,
di Principj, cioè delle prime nozioni grammaticali
<span class="pagenum"><a name="Page_VI" id="Page_VI"></a>[VI]</span>
di questo linguaggio, come ancora gli
Autori de' Dizionarj musicali, in quanto spiegano
essi i termini tecnici, i segni e i caratteri sì antichi
che moderni della Musica.
</p>

<p>
Quest'<i>Arte</i> si divide in due rami; l'<i>esecuzione</i>,
e la <i>composizione</i>. La prima insegna a trovare,
mercè l'interpretazione de' caratteri, i suoni
con tutte le loro modificazioni, e a riprodurli
per mezzo degli organi e degl'istrumenti d'ogni
specie: essa ha quindi molte divisioni relative
a questi stromenti, e alle modificazioni del
suono. L'arte che riguarda l'organo della voce,
dicesi <i>Musica vocale</i>, e quella che riguarda i suoni
di varj stromenti, dicesi <i>Stromentale</i>. Tutti
quegli, che hanno scritto su la maniera di cantare,
e sulle regole di formare, di modificare e
di riprodurre i suoni con la voce: come ancora
quelli che co' loro trattati, insegnano la maniera
di sonare i diversi stromenti, o pneumatici, o lirici,
appartengono a questo ramo della Storia
dell'arte. La <i>Musica Arte</i> è quello che in altra
maniera si chiama la <i>Musica Pratica</i>, denominazione,
che può ben adottarsi, posto che non
ci porti a confondere un sistema fondato sopra
osservazioni assai giuste, assai delicate e spesso
molto profonde con l'uso e 'l puro abito, che
non è se non la cognizione della pratica scevra
ed isolata dalle considerazioni di ragione, di gusto
e di sentimento, sulle quali essa è stabilita.
Ristretta ne' suoi limiti, l'<i>Arte</i> basta a se stessa,
e colui che giunge ad essere eccellente anche
<span class="pagenum"><a name="Page_VII" id="Page_VII"></a>[VII]</span>
in una sola delle sue menome parti, ottiene a
buon diritto (che che dir ne possano alcuni ignoranti
e presuntuosi teorici) il titolo di <i>Musico</i>, e
la qualificazione di <i>Artista</i>. Per tal ragione destinati
abbiamo varj articoli a più celebri <i>Cantanti</i>,
ed a più egregj e valenti <i>Suonatori</i>, che
si han fatto un nome al mondo sì negli antichi,
che ne' moderni tempi.
</p>

<p>
Dopo aver considerata la <i>Musica Arte</i> come
un linguaggio, che ha per elemento il suono musicale,
bisogna successivamente conoscere come il
<i>tuono</i> e la <i>durata</i>, che ne sono le prime modificazioni,
sottoposte, <i>quello</i> alla modalità, <i>questa</i>
al ritmo, producano mercè le loro combinazioni
la sillaba, la parola, la frase e 'l discorso musicale;
come queste medesime modificazioni, della
stessa maniera che le altre, sono la sorgente degli
effetti: come quest'effetti caratterizzano i varj
stili, rinforzano l'espressione, operano l'azione
della Musica, e sono il germe delle idee. Sotto
questo rapporto han luogo tutti coloro che hanno
scritto sulla Rettorica e poetica musicale: dell'unione
della musica con la poesia<a class="tag" name="tag8" id="tag8" href="#note8">[8]</a>, dell'applicazione
<span class="pagenum"><a name="Page_VIII" id="Page_VIII"></a>[VIII]</span>
della medesima musica alle diverse forme
del discorso, e de' varj stili di chiesa, di
teatro, di camera ec.
</p>

<p>
La <i>Composizione</i> è l'arte di far della musica.
Questa definizione, per quanto ella sembri,
e veramente sia triviale e bassa, è non per tanto
la migliore che dar si possa di quest'<i>Arte</i>. La
parte <i>Didattica</i>, che consiste nelle regole della
Composizione, forma piuttosto una scienza di cui
si dirà in appresso: quì intendiamo solo la pratica
di cotesta scienza, ed essa comprende tutti
i Compositori di Musica sì antichi, che moderni.
De' primi (per i quali intendo i Greci, i Romani
e alquanti Arabi de' tempi culti), assai pochi
annoverati verranno in questo Dizionario, stante
che niuna produzione e scarse notizie ci sopravvanzan
di loro: e de' moderni vi ha forse troppo
gran copia, comecchè mi sia pur ristretto a far
menzione soltanto de' più rinomati e più celebri,
ben sapendo da Orazio che
</p>

<div class="poem">
<p class="i7"><i>mediocribus esse poetis</i></p>
<p><i>Non homines, non dii, non concessere columnae.</i></p></div>

<p>
Ma come per i moderni s'intendono tutti i Compositori
che han fiorito dopo il risorgimento di
quest'Arte nell'Europa, ho dovuto per conseguenza
<span class="pagenum"><a name="Page_IX" id="Page_IX"></a>[IX]</span>
abbracciare la serie de' più secoli, ne' quali
gran numero veramente troviamo di bravi scrittori,
le di cui composizioni, se non hanno il merito
del gusto alla moda, han quello dell'originalità
e della scienza<a class="tag" name="tag9" id="tag9" href="#note9">[9]</a>. Mi sono bensì astenuto
dal rapportare i nomi di tutti quei gotici Compositori
di madrigali, di enimmi musicali e di
quelle tante difficili inezie onde in certi tempi
era caricata la musica, “da paragonarsi (come
riflette un dotto autore) agli anagrammi, logogrifi,
acrostici, paranomasie, equivoci, e simili
sciocchezze, ch'erano in voga presso a' poeti del
seicento<a class="tag" name="tag10" id="tag10" href="#note10">[10]</a>.”
</p>

<p>
<span class="pagenum"><a name="Page_X" id="Page_X"></a>[X]</span>
Una ragionevole delicatezza mi avrebbe dovuto
far ancora astenere di parlar degli Autori,
e de' Compositori tuttora viventi: ho voluto non
pertanto contentare anche in questo la più parte
de' miei Lettori, e non lasciare una considerevol
lacuna nella storia dell'Arte e degli Artisti, a
costo di meritar la taccia di avermi voluto erigere
in censore o in panegirista di persone, cui la
posterità sola ha dritto di giudicare. Mi lusingo
tuttavia di poter disporre questi severi Aristarchi
a scusare questa mia apparente temerità, qualora
vorranno riflettere, che della stessa maniera si sono
condotti gli Autori di Biografie musicali di
sopra citati: ed allorchè vedranno eglino con quale
circospezione ed accortezza mi son io condotto
in così delicata e malagevole impresa.
</p>

<p>
Che se vuolsi ora riguardar la musica come
<i>Scienza</i>, essa si divide ancora in due parti, cioè
la <i>Teoria</i> e l'<i>Erudizione musicale</i>. La prima è
quella scienza, per la quale quest'Arte è ridotta
in principj<a class="tag" name="tag11" id="tag11" href="#note11">[11]</a>. Il Fisico disaminando la natura
<span class="pagenum"><a name="Page_XI" id="Page_XI"></a>[XI]</span>
del <i>Suono</i>, e cercando la cagione delle sue modificazioni:
ed il geometra rendendosi padrone
delle di lui osservazioni, cercano insieme di formar
delle ipotesi, per mezzo delle quali possano
coll'ajuto de' calcoli, ricondurle alle leggi generali
della fisica. Da questi loro travagli e da sì
fatte ricerche ne deriva un ramo di mattematiche
miste, a cui si è dato il nome di <i>Acustica</i> dalla
parola greca αχουω<a class="tag" name="tag12" id="tag12" href="#note12">[12]</a>, che significa <i>udire</i>,
o di <i>Teoria fisico-mattematica</i>. Questa scienza esamina
il suono in se stesso, ricerca le leggi della
sua generazione, della sua propagazione; il principio
e le leggi delle sue modificazioni, lo compara
con lui medesimo sotto tutti i rapporti, cerca
in conseguenza di determinar quei rapporti
che conservano tra loro i suoni del Sistema musicale,
e riguarda come una delle sue più importanti
applicazioni la fattura, la costruzione e soprattutto
la divisione degli istromenti di Musica.
A questo ramo si appartengono dunque tutti gli
Scrittori, che da Pitagora sino a quest'ultimi
<span class="pagenum"><a name="Page_XII" id="Page_XII"></a>[XII]</span>
tempi han ridotta a calcolo la Scienza de' suoni,
e che hanno preteso formar della Musica una
scienza esatta.
</p>

<p>
Si è infatti da antichissimo tempo, cioè da
Pitagora in poi agitata la questione, se la Musica
derivi dalle proporzioni mattematiche, e se
ella sia una porzione di questa scienza. Nell'antichità
divise essa i Pitagorici e gli Aristossenici,
sostenendo i primi le proporzioni numeriche, e
rigettando queste i secondi come incerte e fantastiche,
standosene soltanto agli sperimenti dell'orecchio,
come erasi fatto sempre sin da principio
dagli antichissimi Musici<a class="tag" name="tag13" id="tag13" href="#note13">[13]</a>. I moderni non contenti
<span class="pagenum"><a name="Page_XIII" id="Page_XIII"></a>[XIII]</span>
delle ragioni di numero a numero che usarono
gli Antichi per trattar della Musica, vi
aggiunsero le tre proporzioni armonica, aritmetica
e geometrica; e perciò i libri di molti sono
pieni zeppi di numeri, e voti di musica: ovvero
dopo aver cominciato con un grande apparato di
principj mattematici, finiscono, entrando nella
pratica, con non far più conto di quegli stessi
principj: il che dà a divedere abbastanza che tutte
coteste ragioni sono accidentali all'Armonia, e
che “la considerazione delle proporzioni geometriche,
aritmetiche ed armoniche è illusoria nella
Teoria dell'arte musicale<a class="tag" name="tag14" id="tag14" href="#note14">[14]</a>.” Quindi è
che molti filosofi musici, come l'Alembert, e il
Sacchi, e l'Eximeno e Choron e più altri si sono
giustamente impegnati a sottrarre la Musica
con ogni sorta di argomenti da' ceppi della mattematica;
e a sgombrar dalle menti un sì antico ed
invecchiato pregiudizio. “Può veramente il calcolo,
dice uno de' più gran Geometri dello scorso
secolo (<i>M. d'Alembert</i>), facilitare l'intelligenza
<span class="pagenum"><a name="Page_XIV" id="Page_XIV"></a>[XIV]</span>
di alcuni punti della teoria, come del rapporto
fra i tuoni della scala e del temperamento;
ma quel che abbisogna di calcolo per trattar
di questi due articoli è così semplice, e
per dir tutto, è così poca cosa, che non merita
di farsene pompa. Non imitiamo que' Musici,
che credendosi Geometri, o que' Geometri,
che credendosi d'esser Musici, ammassano numeri
sopra numeri, immaginandosi forse, che
quest'apparato sia necessario all'arte. La brama
di dare alle sue produzioni un falso aspetto
scientifico, impone solamente agli ignoranti, e
non serve che a rendere i loro trattati più oscuri
e meno instruttivi<a class="tag" name="tag15" id="tag15" href="#note15">[15]</a>. Come Geometra,
<span class="pagenum"><a name="Page_XV" id="Page_XV"></a>[XV]</span>
io credo aver qualche diritto di protestar quì
<i>contro questo ridicolo abuso della Geometria nella
Musica</i>: e con tanto più di ragione farlo io
posso, quanto in questa materia i fondamenti
de' calcoli sono sino ad un certo punto ipotetici,
e non sono anche più che ipotetici etc.”
(<i>Discours prélimin. aux Elém. de Musiq. p. XXIX.</i>)
E più chiaramente nella lettera a M. Rameau
così s'esprime questo celebre Mattematico: “Il
senso dell'udito non può in veruna maniera darci
la nozione, di <i>rapporto</i>, e di <i>proporzione</i>, che
noi acquistar non possiamo se non per mezzo
della vista e del tatto. Per avere un'idea chiara
delle <i>proporzioni</i> e de' <i>rapporti</i>, è necessario
comparare i corpi per mezzo di questi due ultimi
sensi; la percezione dei suoni non vi contribuisce
assolutamente per nulla, nulla vi aggiunge
e vi è del tutto straniera. Per dir tutto
in brieve, quando gli uomini sarebbero sordi,
non vi sarebbero meno per loro de' rapporti,
delle proporzioni, una geometria... La considerazione
de' <i>rapporti</i> è senza dubbio ad alcuni
riguardi necessaria nella Musica per la
comparazione de' suoni tra loro: il calcolo, che
<span class="pagenum"><a name="Page_XVI" id="Page_XVI"></a>[XVI]</span>
altro non è se non l'arte di combinare e di
trovare i rapporti, è utile per l'intelligenza di
certi punti della teoria; ma la considerazione
de' rapporti è illusoria per render ragione del
piacere che ci cagiona la Musica. In riguardo
alle proporzioni, egli è certo, che le <i>proporzioni
aritmetiche ed armoniche sono del tutto
straniere, e per conseguenza inutili all'arte musicale,</i>”
p. 213, 214.
</p>

<p>
L'<i>Eximeno</i> poi più che ogn'altro, nell'eccellente
sua Opera dell'<i>Origine e delle Regole
della Musica</i>, impegnossi a provare che la Musica
non ha correlazione colla Mattematica: che le
corde della Musica possono bensì misurarsi, e
con queste misure formarsi molte ragioni: ma
che tali ragioni sono accidentali all'armonia, e
che per ottenere questa non bisogna regolarsi con
quelle. Egli munito di profondi studj sulle mattematiche
attacca le formole algebraiche, colle
quali l'<i>Eulero</i> fa della Musica un nuovo trattato
di Algebra, e con ragioni di geometria e di fisica
impugna quanto vi ha di vano e d'ingannevole
intorno a queste materie, nel tanto celebre
una volta e tanto discreditato oggidì sistema del
Sig. <i>Rameau</i>. Ecco come del buon successo di
quest'Opera parla l'elegante insieme e sensato
<i>Bettinelli</i>: “Un bravo spagnuolo fatto romano di
gusto anche in musica con alla mano un principio
semplicissimo, che è la sola maniera di
scandagliare e di urtar le gran macchine, fece
<span class="pagenum"><a name="Page_XVII" id="Page_XVII"></a>[XVII]</span>
man bassa non sol su la teoria del P. Martini,
ma su tutte l'altre, quasi un nuovo Galileo
per le qualità aristoteliche, e un nuovo Newton
pei vortici Cartesiani di questa scienza, <i>e d'ogni
sistema eziandio fondato su le basi mattematiche
credute sempre inviolabili e sacre</i>. Io non
ho ancor trovato, chi dopo quella lettura non ne
sia persuaso.” (<i>Risorgimento d'Italia</i> ec. Part. II,
cap. 4. Musica, p. 168.)<a class="tag" name="tag16" id="tag16" href="#note16">[16]</a>
</p>

<p>
L'applicazione, che si è tentato di fare alla
Musica della <i>Fisica</i>, e della <i>Geometria</i>, o di ambedue
insieme ha prodotto un'infinità di sistemi
misti, e di teorie acustico-musicali, che da noi
annoverate verranno in varj articoli del Dizionario.
La cognizione e lo studio di tali opere servir può
al dilettante e al professor di quest'arte per metterli
<span class="pagenum"><a name="Page_XVIII" id="Page_XVIII"></a>[XVIII]</span>
in istato d'intendere tutte le questioni di tal
genere, e di valutare il grado di utilità, che da
questa sorta di ricerche può derivar loro ed all'arte
medesima<a class="tag" name="tag17" id="tag17" href="#note17">[17]</a>.
</p>

<p>
Da tutto ciò ben si vede che questa <i>Teoria</i>
essenzialmente differisce dalla <i>Didattica</i>, la quale
consiste nel dar le regole della pratica, ovvero
nello sviluppare i dettagli pratici della Composizione,
e che ella medesima, come più avanti si è
detto, forma da se una scienza particolare. Egli
è ben vero che si è tentato di combinarle insieme,
il che si è fatto con più o meno di successo; ma
questo tentativo medesimo non autorizza a confonderle,
come è sovente avvenuto, e come ve ne ha
più esempj nelle teorie miste di moltissimi autori
da noi riferiti nel presente Dizionario<a class="tag" name="tag18" id="tag18" href="#note18">[18]</a>, che
<span class="pagenum"><a name="Page_XIX" id="Page_XIX"></a>[XIX]</span>
meno adatti son perciò divenuti a guidar lo studente
nei sentieri della pratica.
</p>

<p>
Di tutte le parti della Musica la più importante
è senza dubbio la <i>Composizione</i>. L'Autore
del Dizionario di Musica diffinisce la Composizione
“l'arte d'inventare e scriver de' canti, e di
accompagnarli con conveniente armonia.” Ma
siffatta diffinizione è troppo particolare. Essa conviene
bensì allo stile libero, in cui canta una sola
parte, e tutte le altre sono d'accompagnamento;
ma non già conviene allo stile severo o obbligato,
nel quale tutte le parti egualmente cantano, e niuna
serve d'accompagnamento. <i>Sulzer</i> nel suo Dizionario
delle belle arti, per una di quelle omissioni
<span class="pagenum"><a name="Page_XX" id="Page_XX"></a>[XX]</span>
che gli sono ordinarie, trascura di definire
la Composizione, e par che voglia confonderla col
<i>Contrappunto</i>, che solo ne è un ramo. Bisogna
starsene dunque alla diffinizione che di sopra ne
abbiam data, come la più semplice e la più generale.
</p>

<p>
Ma in che consiste quest'arte, e quale è il
suo metodo? Secondo gl'insegnamenti di tutti i
maestri e di tutti i tempi bisogna sapere che in
ogni Composizione si ricerca <i>il soggetto, senza il
quale si farebbe nulla</i>, come dice il Zarlino (<i>Istit.
armon. 3, part. cap. 26</i>). Ciò posto, la Composizione
è l'arte di trattare un soggetto, il che può
farsi secondo due modi o sistemi, ossian stili diversi:
cioè lo <i>stile severo o ideale</i>. Ma poichè
quest'ultimo non è se non una modificazione, ed
un caso particolare dell'altro, e che s'egli forma
un ramo distinto, ciò è piuttosto a cagione della
sua importanza e delle frequenti sue applicazioni,
anzichè a motivo della sua natura, ne deriva perciò
che qualsivoglia Composizione effettivamente
riducesi allo <i>stile severo</i>. Questo stile è quel che
si chiama <i>Contrappunto</i>, e la ragione di tal nome
è ben nota a tutti coloro, che alcun poco iniziati
sono nella storia di quest'arte.
</p>

<p>
Che che sia di ciò, quest'Arte ha molti gradi:
il primo consiste nel determinare quali sono
gli altri suoni che debbono essere intesi insieme
con ciascuno di quelli, dai quali è formato il
soggetto. Cotesta determinazione si fa a norma di
<span class="pagenum"><a name="Page_XXI" id="Page_XXI"></a>[XXI]</span>
certe regole che costituiscono quel che dicesi l'<i>arte
dell'accompagnamento</i>. Chiamansi <i>Accordi</i> quelle
riunioni di suoni che possono farsi sentire insieme,
e si chiama <i>Armonia</i> la scienza che tratta
delle proprietà di questi Accordi. Si sono moltiplicati
i sistemi intorno a questa materia, secondo
i diversi punti di vista sotto i quali si è
ravvisata, e secondo i pregiudizj o gli errori che
si sono adottati. Che diremo del sistema del Basso-fondamentale
e de' rivolti del Sig. <i>Rameau</i>? Il
primo a rovesciarlo in Italia fu l'illustre spagnuolo
Eximeno: quindi il dotto geometra Conte Giordano
Riccati<a class="tag" name="tag19" id="tag19" href="#note19">[19]</a>, e un pò dopo il P. D. <i>Giovenale
Sacchi</i> scrittore dottissimo di Musica. “Che
giova, dice costui, insegnarmi, e pormi dinanzi
agli occhi tanti modi, in cui ciascuno accordo
diretto può rivoltarsi, se poi nè il rivolto al diretto,
nè l'uno all'altro rivolto generalmente si
può sostituire? Per queste ragioni a me sembra,
che <i>il novello sistema de' rivolti sia affatto ingannevole</i>.
A primo aspetto per l'autorità degli Scrittori<a class="tag" name="tag20" id="tag20" href="#note20">[20]</a>,
che lo favoriscono, per l'opinione della
<span class="pagenum"><a name="Page_XXII" id="Page_XXII"></a>[XXII]</span>
novità che lo accompagna, molto più per certa
apparenza non so se io dica di filosofia o di misterio,
sotto di cui ci si presenta, quasi in un
ricco e nobil manto inviluppato, e coperto impone
altrui; e dà molto a sperare di se medesimo.
Ma considerato che sia da vicino, e tanto quanto
ricercato nel suo interno, si scopre non esser
solido, e la illusione svanisce.” Rapporta quindi
molte ragioni in prova di ciò, e così conchiude.
“Queste sono le mie difficoltà contro la celebre
opinione del Sig. <i>Rameau</i>, il cui peso io non dubito
che gli ammiratori e seguaci suoi sentiranno
assai bene<a class="tag" name="tag21" id="tag21" href="#note21">[21]</a>.”
</p>

<p>
<span class="pagenum"><a name="Page_XXIII" id="Page_XXIII"></a>[XXIII]</span>
Egli è dunque contro ogni ragione che si è
voluto proclamare Rameau qual fondatore della
scienza dell'armonia, o come quegli ch'era giunto
finalmente a trovar nella natura il principio e 'l
centro ove unirsi tutte le regole sparse quà e là
come a caso prima di lui. Se questi elogj sono
stati ripetuti da intere Accademie e da Scrittori
del primo ordine, come un d'Alembert, un Condillac,
un Rousseau<a class="tag" name="tag22" id="tag22" href="#note22">[22]</a> e più altri, ciò non prova
<span class="pagenum"><a name="Page_XXIV" id="Page_XXIV"></a>[XXIV]</span>
assolutamente altra cosa, se non il rischio che
vi ha nel parlar di quello che non si conosce.
Tutti gli accordi, tutte le regole d'armonia e i
principj di composizione esistevano già molti secoli
prima di lui: perchè fossero vie meglio intesi
non v'era d'altro bisogno che di essere presentati
con chiarezza e con ordine. E questo è
quello ch'è stato già fatto da mani più maestrevoli
e più dotte, e precisamente dal P. <i>Martini</i>,
dal <i>Vallotti</i>, dal <i>Paolucci</i>, dal <i>Sabbatini</i>, dall'<i>Eximeno</i>,
da' tedeschi <i>Knecht</i>, <i>Marpurg</i> e da
molti altri più recenti, che riscontrar si potranno
in più articoli di questo Dizionario.
</p>

<p>
<i>L'erudizione musicale</i> finalmente ch'è l'altra
parte della Musica considerata come scienza, ne
abbraccia la Storia e la Bibliografia, che non è
se non un ramo della medesima. La Storia generale
di quest'Arte-Scienza tratta de' successivi
progressi della medesima in tutti i luoghi ed in
tutti i tempi: la particolare non ne considera che
un solo ramo, o allorchè essa si limita a un certo
spazio di tempo o di luogo. La Bibliografia
contiene la notizia di tutte le Opere che trattan
della Musica, che è ancora il soggetto del presente
<span class="pagenum"><a name="Page_XXV" id="Page_XXV"></a>[XXV]</span>
Dizionario. Essa è molto utile servendo di
guida a' curiosi ed ai studenti di questa facoltà
perchè sappiano di quali Opere provveder si debbano,
quali consultar fia loro d'uopo, quali sien
le classiche, quali le mediocri, quali le cattive e
le inutili, e particolarmente allorquando questa
porzione di Storia letteraria vien trattata con iscelta
erudizione e sana critica. Un'opera metodica
in questo genere è ancora a desiderarsi, e tanto
più essa è necessaria, quanto che i libri di Musica,
come quei di Pittura, di Scultura ec. siccome
non convengono che ad un certo numero di
amatori e di artisti, tosto si spargono per le case
ove quest'arti coltivansi, ed escono finalmente dal
commercio ordinario de' libri che sono in uso presso
gli uomini dotti: quindi è che con difficoltà
s'incontrano fin anco nelle più ricche Biblioteche,
dacchè sono una volta dispersi, e facilmente se
ne perde la traccia.
</p>

<p>
Finalmente han luogo nel nostro Dizionario
tutti gli Scrittori di considerazioni filosofiche, di
cui è suscettibile questa Bell'Arte; come di tutte le
opere che trattano della parte <i>estetica</i> della medesima,
cioè de' diversi artifizj che essa adopera per
piacere a' nostri sensi; o della <i>patetica</i>, cioè di
quei mezzi che essa mette in opera, per muovere
gli affetti, ed agire su le nostre passioni: di tutti
i prodigiosi effetti in somma, così fisici che morali,
che essa produce sull'animo e sul corpo umano.<a class="tag" name="tag23" id="tag23" href="#note23">[23]</a>
<span class="pagenum"><a name="Page_XXVI" id="Page_XXVI"></a>[XXVI]</span>
E a tal riguardo è d'uopo ancora che annoverati
vengono que' celebri professori di Medicina,
i quali guidati da filosofico ragionamento e dalla
esperienza, non che dall'antica storia hanno date
al pubblico le loro ricerche sulla forza e l'energia
di quest'arte nelle malattie, e sul vantaggio che
trar ne può la medicina<a class="tag" name="tag24" id="tag24" href="#note24">[24]</a>.
</p>

<p>
Ecco il quadro e l'insieme di tutti i vicendevoli
<span class="pagenum"><a name="Page_XXVII" id="Page_XXVII"></a>[XXVII]</span>
rapporti di tanti oggetti diversi, o per dir meglio
dei diversi aspetti sotto a' quali può ravvisarsi
questo medesimo oggetto, affinchè il Lettore
sia in istato di giudicar meglio delle mie intenzioni
e dell'idea che mi sono formato nell'intraprendere
questa qualunque siasi opera.
</p>

<p>
Dovendo dir ora alcuna cosa su la cultura
della Musica presso le antiche nazioni e le moderne,
ben si sa che di tutti i popoli dell'antichità,
che l'han coltivata, non sopravvanzano che pochi
Scrittori su la Teoria della medesima, e niuno su
la pratica, e questi dei Greci e di alquanti Arabi
soltanto<a class="tag" name="tag25" id="tag25" href="#note25">[25]</a>, imperocchè quei de' Latini non
sono che de' meschini copisti dei primi. La musica
in generale, dice molto sensatamente uno degli
autori dell'Enciclopedia metodica, ha una doppia
proprietà, che le fa esercitare un doppio potere
su i popoli più instruiti, come su quelli men
civilizzati. Essa lusinga piacevolmente i sensi, e
per gustarla non v'abbisogna che quella sensibilità
d'orecchio suscettibile di più o meno di perfezione
e di delicatezza, ma che la natura non niega se
<span class="pagenum"><a name="Page_XXVIII" id="Page_XXVIII"></a>[XXVIII]</span>
non ad un picciol numero di esseri disgraziati.
Apre essa in oltre un campo libero alle combinazioni
dello spirito, ai calcoli ed ai sistemi, e in
questo senso non è conosciuta che dalle nazioni
dotte, e da coloro che in queste nazioni hanno assuefatto
il loro spirito alla riflessione ed allo studio.
Cosichè può dirsi che vi sia Musica presso
tutti i popoli, perchè l'istinto del genio musicale
è comune a tutti i secoli ed a tutte le nazioni:
ma che non vi ha sistema di Musica se non presso
quei popoli che hanno unito alla coltura di quest'Arte
quella delle altre scienze.
</p>

<p>
E per parlare primieramente degli Ebrei, di
quella nazione che primeggia fra tutte per l'antichità
e certezza de' suoi storici monumenti, e per
l'affinità che ha con noi cristiani, ben sappiamo
l'uso grandissimo che sin da' più rimoti tempi fecero
essi della Musica, l'immenso numero di persone
che fra loro vi s'impiegava, le scuole erette
per formar degli allievi in quell'arte, che di
esercitar non isdegnavano nè i re, nè i profeti, nè
i religiosi ministri della nazione<a class="tag" name="tag26" id="tag26" href="#note26">[26]</a>. Le lodi di
un Dio sommo ed onnipotente, e che non ammette
compagnia di altri Dei ne furono il soggetto,
e ciò la rese invariabile per lo spazio di più
di mille anni, in cui conservossi pura ed intatta
<span class="pagenum"><a name="Page_XXIX" id="Page_XXIX"></a>[XXIX]</span>
l'ebrea credenza. Ma i progressi fatti in questa
facoltà da un popolo, come fu l'Ebreo per religione
e per genio segregato dal commercio di ogn'altra
nazione, perirono insieme con questa Repubblica,
e nulla contribuirono alla perfezione di quella
Musica, che si propagò per tutte le colte nazioni
dell'Antichità.
</p>

<p>
Benchè egli sia certo, che non furono i Greci
i primi inventori della Musica, e che dovettero
anzi apprenderla in su i principj da nazioni della
loro in que' tempi più ripulite e più antiche<a class="tag" name="tag27" id="tag27" href="#note27">[27]</a>:
pur nondimeno i Greci, la di cui immaginazione
era così bella, di cui l'ingegno era così sublime,
e l'anima così sensibile, tanto presi rimasero dagli
incanti della Musica che divenne ben presto
tra le loro mani la prima delle Arti. I musici
de' primi loro tempi furono i Poeti, che erano insieme
i legislatori, gli storici e i teologi della nazione.
La Musica, dice <i>Mr. de Barthelemy</i>, diede
anima successivamente ai versi d'Esiodo, d'Omero,
d'Archiloco, di Terpandro, di Simonide, e
di Pindaro: essa era inseparabile dalla poesia, e
l'una e l'altra tramandavansi a vicenda i proprj
<span class="pagenum"><a name="Page_XXX" id="Page_XXX"></a>[XXX]</span>
vezzi. (<i>Viagg. d'Anac. cap. 27.</i>) La Storia, le
massime, le esortazioni, i proverbj, le leggi, gli
oracoli degli antichi Greci non si appalesavano che
in versi ed in musica. Onde è che la persona
del musico-poeta era tenuta come sacra dal popolo
ed in somma venerazione e rispetto. Oltr'a ciò
tutta l'Enciclopedia de' Greci consisteva nella Musica:
essa comprendeva l'oratoria, la morale, la
politica, la fisica, la medicina; nè veruno riputavasi
in queste uomo di vaglia che non fosse insieme
un bravo Musico. Tale era lo stato di quest'arte
sino a Pitagora: ell'era perfettissima pria
che venisse al mondo quest'ingegnoso filosofo, come
cel dimostra la storia di più valenti artisti,
che riscontrar si possono nel nostro Dizionario.
“Benchè Pitagora, dice un recente Scrittore,
non sia stato nè il primo, nè il solo tra' Greci
che abbia dinotato il potere della Musica su gl'individui,
e la sua influenza su i costumi delle
nazioni intere, e che abbia impiegata la Musica,
o per guarire delle malattie, o per eccitare o calmare
le passioni, fu il primo frattanto, secondo
l'opinion generale e riconosciuta per vera, che
cercò di soggettare quest'arte a certe regole.”
(<i>Meiniers, Histoire des Sciences dans la Grèce,
traduite par Laveaux.</i>) Egli stabilì una nuova teoria
della musica, con introdurre in essa le ragioni
numeriche, e credendo di trovare un legame
intimo tra l'astronomia e la musica, formò il fantastico
sistema dell'armonia celeste e terrena, il
<span class="pagenum"><a name="Page_XXXI" id="Page_XXXI"></a>[XXXI]</span>
quale altro effetto non produsse che di spargere
sull'arte l'incertezza, la confusione, e le tenebre.<a class="tag" name="tag28" id="tag28" href="#note28">[28]</a>
</p>

<p>
Prova di ciò ne sia l'oscurità che s'incontra
nelle opere dei filosofi posteriori a quest'epoca,
di quelli eziandio che non furono seguaci di Pitagora.
Essi rendonsi inintelligibili, se non si sanno
le regole armoniche fondate sopra i numeri de'
musici pitagorici. Da ciò derivano ancora tutte
le questioni e i dubbj su la greca musica, che
han diviso e dividon tuttora i letterati, malgrado
i tanti Scrittori della medesima di questa nazione,
le cui opere salvate si sono dalle ingiurie de' tempi,
come un Aristosseno, un Aristide Quintiliano,
un Gaudenzio, un Nicomaco, un Bacchio, un
Euclide, un Tolomeo, un Briennio ec. Se non
che il più volte da noi lodato <i>Requeno</i> con un zelo
degno di sì grand'uomo, e con indefesso studio
è venuto a capo d'interpetrarci cogli sperimenti
e co' fatti, i principj musicali di siffatti scrittori,
e di ordinare in un corpo di Storia le preziose
memorie della Greca Musica. Tuttochè egli abbia
<span class="pagenum"><a name="Page_XXXII" id="Page_XXXII"></a>[XXXII]</span>
avuta la modestia di non dare alla sua luminosa
opera che il titolo di <i>Saggi</i>, parmi, che dir si
possa a ragione, aver egli soddisfatto appieno alle
brame d'ogni uomo di lettere, espresse alcun tempo
avanti dalla geometrica penna del Signor d'Alembert<a class="tag" name="tag29" id="tag29" href="#note29">[29]</a>.
</p>

<p>
In Roma, secondo l'espressione di un dotto Inglese<a class="tag" name="tag30" id="tag30" href="#note30">[30]</a>,
fu la musica quasi innestata, e trapiantata
onde non potè avere quell'influsso su i costumi, sul
governo e sull'educazione che ebbe presso i Greci
loro maestri. Nulla in fatti hanno aggiunto i
Romani alla Musica di costoro, contentandosi solo
di copiarli e di tradurli. I Scrittori latini della
teoria musicale, come S. Agostino, Cassiodoro,
Albino, Marciano Capella, Macrobio e più di tutti
Boezio più non dissero di ciò, che avevano imparato
da' Greci, cui ciecamente seguivano.
</p>

<p>
Ma lo stato della musica divenne ancor più
deplorabile alcun tempo dopo la rovina dell'impero
Romano. Fra tante nazioni barbare che se ne
<span class="pagenum"><a name="Page_XXXIII" id="Page_XXXIII"></a>[XXXIII]</span>
impadronirono, solo trovò un'asilo, il che sembra
incredibile, presso i Saraceni o gli Arabi. Costoro
dopo di aver distrutto nelle loro prime conquiste
tutti i monumenti delle Scienze e delle Arti,
e tutti i tesori letterarj che conservavansi nella
famosa biblioteca d'Alessandria, appassionatamente
si diedero quindi a ristabilirle, e con particolarità
nella Spagna. Sopravanzano ancora alcuni
loro scritti su la Musica, che essi coltivarono
con impegno e come Arte, e come Scienza, recato
avendovi l'ajuto delle matematiche cognizioni.
L'Ab. <i>Andres</i>, che fè tradurne alcuni dal dotto
<i>Casiri</i> autore della Biblioteca Arabo-Ispana, per
la sua Storia Letteraria, così ne giudica. “Si
vede, egli dice, che gli Arabi, benchè seguaci
della dottrina de' Greci, non l'abbracciarono senza
esame; ch'ebbero forse più giuste cognizioni
della parte meccanica de' suoni, che gli stessi loro
maestri, e che in varj punti ne corresser gli errori,
ed empirono il vuoto della loro dottrina. Ma
degli scritti arabici su la Musica rimasti sepolti
nelle biblioteche, poco, o nulla sappiamo per poterne
ritrarre qualche lume, e conoscere i progressi,
che dovrà forse quella scienza all'erudite loro fatiche,
ma che sono a noi poco noti.” (<i>Dell'origine,
dei progressi ec. tom. 4.</i>)<a class="tag" name="tag31" id="tag31" href="#note31">[31]</a>.
</p>

<p>
<span class="pagenum"><a name="Page_XXXIV" id="Page_XXXIV"></a>[XXXIV]</span>
Nel decorso di questi secoli d'ignoranza dee
la Musica alla Religion Cristiana qualche misero
avanzo di cultura: non considerossi più allora come
un'arte di genio, di cui i progressi interessar
dovessero la sensibilità e 'l piacere, ma come una
specie di liturgico rito, cui bastava aggiugnerne
quello soltanto e non più che richiedevasi per soddisfar
al bisogno. “Non per erudizione e cultura,
non per compiere il quadrivio delle scuole, non
per illustrare le matematiche discipline, ma per
cantare degnamente i divini ufficj si coltivava lo
studio della musica: e nel lungo catalogo, che si
potrebbe formare degli Scrittori di musica di que'
tempi, non s'incontrano che monaci ed ecclesiastici.”
(<i>Andres ib.</i>)
</p>

<p>
Dissipatasi finalmente in Europa poco a poco
la spessa nebbia, che per lungo tempo oscurato
aveva l'intendimento degli uomini, e postosi il genio
in attività, rinnovossi l'amor delle scienze e
le arti liberali cominciarono a riprendere il loro
antico vigore. La Musica, egli è vero è stata fra
queste l'ultima a coltivarsi, perchè non trovò essa
come le altre, degli antichi esemplari e modelli
da imitare, perita essendo quasi del tutto la pratica
musicale de' greci e de' latini, e non essendosi
scoperte ancora le opere di costoro, che in qualsivoglia
maniera ne contenevano i precetti. Per
tal ragione si è quest'arte dovuta creare nuovamente
del tutto in Europa. Rozzi è vero ne furono
i principj, ma questi non debbonsi che
<span class="pagenum"><a name="Page_XXXV" id="Page_XXXV"></a>[XXXV]</span>
all'Italia<a class="tag" name="tag32" id="tag32" href="#note32">[32]</a>: i primi albori di questa scienza non
apparvero che in questo clima felice. Guido monaco
d'Arezzo sul cominciare dell'undecimo secolo
fu l'inventore di un metodo precettivo di Musica,
e dettò delle regole certe. A ragione, dice
l'<i>Arteaga</i>, “vien egli comunemente considerato
come il fondatore ed il padre della moderna musica.
In que' tempi tenebrosi egli è ciò, che nel
mare agli occhi de' naviganti smarriti è una torre,
che veggasi biancheggiar da lontano. I suoi meriti
principali sono d'aver migliorata l'arte del
cantare, ampliata la stromentale, gittati i fondamenti
del contrappunto, e agevolata la via a imparar
presto la Musica troppo per l'addietro spinosa
e difficile.” (<i>Rivol. tom. 1, pag. 106.</i>) Dopo
costui altri valenti Italiani si accinsero a migliorarne
il metodo, e a slargarne i confini. Tali
furono un Marchetti maestro del re Roberto di
Napoli, e Prosdocimo ambi di Padova, e Mascardio
e Franchino Gaffurio di Lodi, e Anselmo
Parmigiano, e Fisifo da Caserta e più altri. Nel
secolo XV e su i principj del seguente cominciossi
ancora in Italia a dissotterrare e a tradurre
in latino le opere dei Greci Armonici. Niuno di
questi Scrittori era stato sino allora pubblicato
nè in greco, nè in latino. Giorgio Valla da Piacenza
<span class="pagenum"><a name="Page_XXXVI" id="Page_XXXVI"></a>[XXXVI]</span>
nel 1497, diè il primo una versione latina
dell'Introduzione Armonica di Cleonide, o del
preteso Euclide, insieme con l'Architettura di Vitruvio,
ove questo latino Scrittore tratta ancora di
musica. Valgulio da Brescia nel 1507, diè al pubblico
una non spregevole traduzione del Dialogo
su la Musica di Plutarco con un suo Discorso su
l'Antica Musica, e contenente la spiegazione di
più termini musicali di questo autore. Troviamo
in oltre che nelle opere del prelodato Gaffurio
stampate sulla fine del decimoquinto secolo vengono
da lui citati i Greci Musici Aristosseno, Tolomeo
e Porfirio suo scoliaste, il vecchio Bacchio,
Briennio e Plutarco. È prova oltracciò del suo
sapere la traduzione di Aristide Quintiliano a sua
istanza intrapresa da Francesco Burana Veronese
circa 1494, che manoscritta si serba in Verona per
testimonio del Maffei (<i>Veron. illustrat.</i>)
</p>

<p>
A promuovere vie più i progressi dell'Arte
stabilironsi allora in Italia molte Accademie. Nel
1543, quella de' <i>Filarmonici</i> in Vicenza, d'onde
passò ella poi a Verona. Nel 1662, formossi in Bologna
una società dello stesso genere col titolo di
<i>Accademia de' Filomusi</i>, e l'anno di appresso quella
de' <i>Musici Filachisi</i>, che cedettero quindi il loro
luogo al cel. Istituto di quella città. E come è
assai naturale il cercar di dare maggior rilievo e
annobilire i titoli della prima gloria, si diè allora
in Italia il fastoso nome di <i>Virtuosi</i> a coloro che
esercitavan l'arte del canto o del suono. Sorsero
ancora in que' tempi molti grand'ingegni che co'
<span class="pagenum"><a name="Page_XXXVII" id="Page_XXXVII"></a>[XXXVII]</span>
loro lumi cercarono, per quanto fu loro possibile
di fissare le vere regole sì per la teoria, come per
la pratica, un Galilei, un Caccini, un Zarlino,
un Doni, e altri molti dotti italiani. A riformar
poi il cattivo gusto del gotico contrappunto, ch'era
in gran voga presso le nazioni tutte d'Europa
non vi contribuì che solo l'Italia. “Se la
musica italiana, dice <i>Mr. Beattie</i>, ancora nella
sua infanzia, non fosse venuta a cadere sotto la
direzione d'un gran genio, come <i>Palestrina</i>, non
sarebbe così prontamente giunta alla sua virilità.
Una lunga serie di Compositori subalterni può menare
ad alcune scoperte in un'arte; ma non potrà
farla giammai sortire dalla mediocrità, poichè cotali
persone non esercitano un'influenza capace d'interessare
i dotti ed il volgo ai successi d'un'arte
novella. Ma <i>Palestrina ha fatto della sua arte
un oggetto d'ammirazione non solo del suo proprio
paese, ma d'una gran parte ancora dell'Europa</i>, e
tutti gl'intendenti, buoni giudici di questa materia,
vedevano con piacere che <i>il suo sistema era
fondato sopra ben ragionati principj</i>, e che quantunque
potesse esser condotto a maggior perfezione,
non poteva frattanto riguardarsi come perfetta
se non perchè vi era conforme. Dopo quest'epoca
in fatti, la Musica è stata coltivata in Italia
con altrettanta attenzione che successo. Bisogna
dunque farsi maraviglia <i>dell'eccellenza senza
pari della Musica Italiana</i>?” (<i>Essay on poetry, and
music, sect. III.</i>)
</p>

<p>
Un altro efficace mezzo trovato anche in Italia
<span class="pagenum"><a name="Page_XXXVIII" id="Page_XXXVIII"></a>[XXXVIII]</span>
si è l'istituzione de' <i>Conservatorj</i>, nome che si
è dato alle scuole pubbliche di musica, senza
dubbio perchè son eglino destinati a naturalizzar
perpetuamente quest'arte, a perfezionarne il gusto,
e a <i>conservarla</i> in tutta la sua purità. Prima di
tai stabilimenti eranvi a dir vero in diverse città
d'Italia delle scuole assai celebri per il canto ed
il suono, per la composizione e per il miglioramento
della teoria musicale, ma non eran queste
delle fondazioni a perpetuità, e tenevansi solo in
case di alcuni particolari. Roma dove la particolar
esecuzione della musica sacra avea da lungo
tempo introdotta la necessità degli studj, e de'
maestri, ebbe la celebre scuola dei <i>Fedi</i>, e degli
<i>Amadori</i>. Modena quella di <i>Peli</i>: Milano di <i>Brivio</i>,
e Firenze quella di <i>Redi</i>. Bologna ebbe per
caposcuola <i>Pistocchi</i>, e quindi il cel. <i>Bernacchi</i>,
e per la stromentale il <i>Corelli</i>, ec. Ma l'esperienza
ha dato a diveder chiaramente la maggior
utilità de' <i>Conservatorj</i>, dove la buona scuola si
perpetua, e più agevolmente si propaga. Sono
essi in Italia delle pie fondazioni, ove i ragazzi
vi sono alloggiati, mantenuti e gratuitamente instruiti.
Vi si ammettono inoltre de' pensionarj, di
modo che tutte le classi de' cittadini andar possono
a cercarvi comodamente un'educazion musicale,
che deesi molto preferire alle lezioni particolari.
I teatri, e le chiese traggono egualmente da'
<i>Conservatorj</i> i soggetti, di cui hanno bisogno.
</p>

<p>
Venezia si reca il vanto di possederne quattro
destinati all'educazione delle giovani orfane donzelle,
<span class="pagenum"><a name="Page_XXXIX" id="Page_XXXIX"></a>[XXXIX]</span>
mantenute ivi a spese de' ricchi amatori di
musica, nobili, negozianti e altri. Rigorosamente
tenute in riguardo a' costumi, vi sono instruite da'
migliori maestri dell'Italia; Jommelli e Sacchini
furon di questo numero. Tutti i sabati e le domeniche
alla sera vi si fanno de' pubblici concerti,
ed egli è curioso pei forastieri, che vi assistono,
il sentire non solo tutti i diversi generi di voce,
ma ancora tutte le specie di strumenti maneggiati
da donne, senza che la durezza delle corde del
contrabbasso, o gli aspri suoni della tromba e del
corno sbigottissero la debolezza de' loro polmoni,
o la delicatezza delle loro dita. Queste ragazze
vengono in que' <i>Conservatorj</i> alimentate, finchè
vanno a marito.
</p>

<p>
Napoli sopra tutto è la più famosa in Italia
per siffatti stabilimenti, che colà son forse i più
antichi. Tre una volta ve n'erano per i figliuoli,
poichè il quarto, detto de' <i>Poveri di G. C.</i> che
recavasi a gloria di aver formati i <i>Vinci</i> e i <i>Pergolesi</i>,
nomi illustri per la musica, era stato soppresso
per istabilirvi un Seminario. Quivi era già
che presso a seicento allievi occupavansi interamente
dello studio della musica<a class="tag" name="tag33" id="tag33" href="#note33">[33]</a>. Ciascuno de'
<span class="pagenum"><a name="Page_XL" id="Page_XL"></a>[XL]</span>
<i>Conservatorj</i> aveva due principali maestri, uno per
la composizione, l'altro per il canto, oltre a più
maestri per ogni sorta di strumenti. Fra i primi
si contano i <i>Scarlatti</i>, i <i>Leo</i>, i <i>Duranti</i>, i <i>Finaroli</i>,
ec. e per loro allievi l'<i>Hasse</i>, <i>Traetta</i>, <i>Piccini</i>,
<i>Sacchini</i>, <i>Guglielmi</i>, <i>Anfossi</i>, <i>Paesiello</i>,
<i>Cimarosa</i>, <i>Zingarelli</i> ec. resi celebri per tutta l'Europa
colle immortali loro produzioni. Questa
scuola di Napoli da più di un secolo è stata la
più feconda in rinomati musici: essa sola ne ha
certamente prodotto più che tutto 'l rimanente dell'Italia
e fin anche dell'Europa intera<a class="tag" name="tag34" id="tag34" href="#note34">[34]</a>. Se vi
<span class="pagenum"><a name="Page_XLI" id="Page_XLI"></a>[XLI]</span>
sono in Italia alcune città meno principali ove non
hanno potuto aver luogo i <i>Conservatorj</i>, vi ha pur
nondimeno una scuola, dove un Maestro di cappella
assai abile istruisce i giovani principalmente
in quel che riguarda il servizio della orchestra
della chiesa cattedrale, e che può in certa maniera
supplire al difetto de' Conservatorj. Da questi
seminarj è quindi straordinario il veder uscire un
numero considerevole di gran maestri dell'arte e
de' famosi artisti che percorrono le provincie per
ispirarne il gusto e moltiplicarne gli amatori? Ed
ecco come in Italia tutto il mondo è musico; le
orecchie assuefatte alla musica, divengono musicali:
ecco perchè si odono su le pubbliche piazze i
calzolai, i fabbri, i falegnami, i ciabattini, le donnicciuole
ed altre persone di questa specie, cantar
<span class="pagenum"><a name="Page_XLII" id="Page_XLII"></a>[XLII]</span>
delle arie a più parti, con una precisione ed
un gusto ammirabile, con ispezialità in Roma e
in Venezia, ove si desidererebbe esser tutto orecchio,
al dire di <i>Mr. Burney</i> nel suo Giornale de'
Viaggi, per sentire e prendere tutto ciò che vi
ha di più bello in riguardo alla musica. “Bisogna
attribuire questa ricchezza alle numerose istituzioni
musicali che la pubblica munificenza e l'amor
delle Arti vi hanno da per tutto erette, ed al grand'uso
che vi si fa della musica nelle chiese, ne'
teatri, negli oratorj.” Così scriveva pochi anni
sono un dotto Francese, esortando la sua nazione
a seguir l'esempio dell'Italia, se pur voleva una
buona scuola di musica (<i>M. Raymond, Lettre à
M. Millin, dans le Magaz. Encyclop. 1810.</i>)
</p>

<p>
Se la Germania è la seconda patria di quest'arte
incantatrice, che le deve sì grandi progressi:
se la Germania è egualmente celebre per
l'immenso numero de' suoi artisti, virtuosi e compositori
di prima sfera, ne è in parte debitrice all'Italia.
I Conservatorj di Napoli sono stati sempre
pieni di Tedeschi; i più gran maestri della
Germania Hendel, Bach, Hasse, Gluck, Nauman,
Haydn, Mozart, Gretry<a class="tag" name="tag35" id="tag35" href="#note35">[35]</a> o sono venuti
<span class="pagenum"><a name="Page_XLIII" id="Page_XLIII"></a>[XLIII]</span>
in Italia ad apprender nelle sue scuole la musica,
o formarono il loro gusto spezialmente per la vocale
su quello de' maestri italiani. “È più d'un
secolo, al dire di <i>M. Suard</i>, che il gusto della
musica e della buona musica italiana si è generalmente
stabilito in Germania, e secondo il giudizio
di molti, vi si è conservato più puro e più
austero che nella stessa Italia; che quivi più che
in Italia si eseguisce musica italiana, che da Leopoldo
I, sino a Giuseppe II, gli Imperatori hanno
amato e coltivato la musica, hanno chiamato alla
loro corte, protetto e ricompensato da gran principi
i gran maestri italiani.” Siffatta protezione<a class="tag" name="tag36" id="tag36" href="#note36">[36]</a>
e gara, ed istinto della bella musica italiana ha
<span class="pagenum"><a name="Page_XLIV" id="Page_XLIV"></a>[XLIV]</span>
fatto che i Tedeschi siano naturalmente tutti musici.
</p>

<p>
Quel che ha contribuito ancora a spargere il
gusto della musica in tutta la Germania, egli è
un'antichissima usanza, che non si trova in verun
altro paese. In tutte quasi le pubbliche scuole
de' villaggi come delle città, s'impara la musica ai
ragazzi nel tempo stesso che s'insegna loro il leggere
e lo scrivere. Niun maestro di scuola vien ammesso
ad esercitare la sua professione, che non sappia
almeno gli elementi di quest'arte, e sonare
qualche instrumento: e quel ch'è più a rimarcarsi,
egli è, che da per tutto ove i Gesuiti hanno avuto
de' collegj e delle scuole, son essi stati i più
attivi in questa parte del pubblico ammaestramento,
essi, che da per tutto altrove si sono mostrati
poco favorevoli alla coltura delle belle arti<a class="tag" name="tag37" id="tag37" href="#note37">[37]</a>.
Ma siccome trovarono in Germania l'insegnamento
della musica stabilito nelle scuole, e 'l gusto di
quest'arte protetta dal Governo sparso per tutto
il paese ebbero la politica di favorirne lo studio
e la pratica.
</p>

<p>
Non v'ha paese al mondo, senza eccettuarne
l'Italia, dove il popolo abbia un gusto più generale
per la musica come nella Germania; perchè
<span class="pagenum"><a name="Page_XLV" id="Page_XLV"></a>[XLV]</span>
niuno ve n'ha dove le orecchie siano più continuamente
inzuppate di musica d'ogni specie. In
tutte le città, delle truppe di virtuosi ambulanti
vanno per le strade e riempiono le osterie, cantando
e sonando molti instrumenti. Da per tutto
dove vi sono delle università e de' collegj, gli studenti
si radunano per andar per le strade, e sopra
tutto la notte, a cantar degl'inni, de' canoni,
o de' pezzi da teatro a concerto, accompagnandosi
con ogni sorta di stromenti; e prendono senza difficoltà
del danaro da quei che se ne sono divertiti<a class="tag" name="tag38" id="tag38" href="#note38">[38]</a>.
Fin anco i soldati hanno delle scuole particolari
ove apprendano il canto: e poche sono le
persone di servizio che non sappiano sonar qualche
stromento. Tutti i principi hanno una musica
militare; e la maggior parte fanno accompagnare
la loro tavola dal suono delle trombe e dei
timpani. “Bello è il <i>Prater</i> a Vienna, dice con
trasporto il D. <i>Lichtenthal</i>, esso è un pubblico passeggio
in un'isola del Danubio. Quà s'ode musica
concertata, là sonatori d'arpe, altrove liuti
e ghironde, più lontano si volge una folla ebbra
di allegrezza dietro il suono di timpani e trombe;
non v'è nulla di più magico, di più animato. Le
musiche consuete nelle pubbliche piazze, nelle osterie,
ne' caffè, divagano la plebe infelice dal sentimento
<span class="pagenum"><a name="Page_XLVI" id="Page_XLVI"></a>[XLVI]</span>
della vita.” (<i>Influenza della musica ec.
pag. 26.</i>)
</p>

<p>
Quel che dà ai Tedeschi un luogo molto distinto
nella storia dell'arte, si è il rapido e mirabil
progresso ch'eglino han fatto fare alla musica
strumentale; quell'immensa copia di concerti,
di sinfonie, di sonate di clavicembalo, di cui hanno
arricchito tutte le orchestre dell'Europa, dove
quasi più non si eseguisce altra musica di questo
genere, o che sia composta almeno sul loro gusto.
Noi non staremo quì ad annoverare l'infinito
numero de' virtuosi del primo merito di questa
nazione in tutti i generi: il nostro Dizionario soverchiamente
ne abbonda. Ma tra i gran servigj
che i Tedeschi han reso alla Musica, obbliar non
si devono le preziose e moltiplici invenzioni loro
per la perfezione de' diversi strumenti. Noi lor
dobbiamo l'uso dei clarinetti, dei tromboni, de'
corni nell'orchestre, e di aver portato alla più
gran perfezione il cembalo, il piano-forte e l'arpa.
Deesi finalmente ai Tedeschi un gran numero di
Opere su la teoria e su la pratica della musica.
Senza far quì parola dei trattati su l'antica musica,
e su quella di chiesa, come su le controversie
relative al contrappunto, che hanno diviso
ed occupato più dotti uomini per il corso di due
secoli, sopra tutto in Italia e nella Germania, citeremo
solo l'Opera di <i>Fux</i>, <i>Gradus ad Parnassum</i>,
che gl'Italiani tradussero nella loro lingua e
per lungo tempo se ne servirono come di un buon
libro elementare: e i diversi trattati di <i>Kirnberger</i>,
<span class="pagenum"><a name="Page_XLVII" id="Page_XLVII"></a>[XLVII]</span>
che ha fondato una scuola ed ha sottoposto ad
un nuovo sistema tutti i principj dell'armonia. La
letteratura musicale della Germania è senza contraddizione
e senza alcun paragone la più ricca
dell'Europa: essa possiede in riguardo a tutte le
parti dell'arte una quantità prodigiosa di eccellenti
opere, pubblicate nel corso del secolo 18º, da
Mattheson, da Marpurg, da Bach, da Knecht,
da Vogler, da Forkel, Nickelman, Gerbert,
Koch ed altri moltissimi che potranno quì riscontrarsi.
</p>

<p>
Se vi fu un tempo in cui i Tedeschi, i Spagnuoli
e gl'Inglesi credettero di buona fede di possedere
una musica loro propria, persuasi che vi
andava della loro gloria ad abolire certe produzioni
musicali nelle rispettive loro lingue, che essi
vantavano quai capi d'opera dell'arte, benchè insoffribili
a tutte le orecchie tranne le loro: alla
fine il sentimento e 'l piacere trionfarono della lor
vanità, ed essi non dubitarono di sacrificare al
gusto ed alla ragione de' pregiudizj, che rendono
spesso le nazioni ridicole per quell'onore stesso
che esse vi attaccano. Ma i <i>Francesi</i><a class="tag" name="tag39" id="tag39" href="#note39">[39]</a>, che di
tutti i popoli sembrano aver l'orecchio il meno
musicale, sono stati gli ultimi nell'Europa ad adottare
il buon gusto della musica italiana. Chi
non sa l'aspre guerre e le lunghe accanite altercazioni
<span class="pagenum"><a name="Page_XLVIII" id="Page_XLVIII"></a>[XLVIII]</span>
che suscitaronsi nella nazione da' zelanti
partigiani della musica francese? “Noi abbiamo
veduto a nostri giorni, scriveva un filosofo di que'
tempi, delle persone assai folli, e d'un orgoglio
abbastanza insoffribile per voler incitare il Magistrato
a rigorosamente procedere contro lo scrittore
che dando la preferenza alla musica italiana,
era d'un sentimento diverso dal loro.” (<i>Helvet.
de l'esprit, Disc. II. Chap. III.</i>) Finalmente dopo
più di sessant'anni di guerre musicali, il gusto
nazionale ha trionfato dell'ostinazione di alcuni
individui interessati a sostenere un falso sistema:
le penne filosofiche di Rousseau, di d'Alembert,
dell'ab. d'Arnaud, di Suard, di Choron
han dimostrato appieno la superiorità della musica
italiana e della sua scuola. Ad imitazione dell'Italia
si ha fin anche eretto in Parigi un Conservatorio
di musica nel 1795. Secondo la sua attuale
organizazzione, avendo per oggetto la conservazione
e la riproduzione della musica in tutte le sue
parti, e della declamazione drammatica ed oratoria,
comprende due scuole particolari, una di musica,
l'altra di declamazione. Un direttore e tre ispettori
formano un comitato di direzione, e di soprantendenza
all'insegnamento. Trentatrè professori,
sei altri sopraggiunti e ventisette allievi ripetitori,
danno di due giorni l'uno, lezioni a trecento
allievi divisi per classi, tra quali vi ha circa
a cento donne. Il cel. Cherubini italiano è uno
de' maestri di composizione.
</p>

<p>
Il Conservatorio è divenuto un punto di riunione
<span class="pagenum"><a name="Page_XLIX" id="Page_XLIX"></a>[XLIX]</span>
per tutti gli amatori di musica. Gli esercizj
de' suoi allievi sono i più briosi concerti di Parigi.
La musica strumentale sopra tutto vi si eseguisce
con rara perfezione, sì per le sinfonie, come per
gli a solo degl'istrumenti. Vi si sentono ancora i
migliori pezzi di musica classica. L'Instituto nazionale
delle Scienze e delle Arti distribuisce ciascun
anno de' premj a quegli allievi che più disimpegnati
si sono nel concorso musicale, e a spese
dal Governo son questi mandati a Roma per
compirvi i loro studj. Il Conservatorio ha reso in
oltre de' nuovi servizj all'arte, con la pubblicazione
di un corpo di opere elementari, compilato in
ciascuna parte da' più valenti professori. Quelle,
che sinora sono uscite alla luce, hanno avuto tal
successo, che si sono sparse per tutta l'Europa
e tradotte in più lingue. Si è unito al Conservatorio
un teatro destinato a' pubblici esercizj degli
allievi e alla distribuzione de' premj, ed una biblioteca
pubblica contenente libri e produzioni musicali
d'ogni genere.
</p>

<p>
Sebbene le opere di erudizion musicale sian
rare in Francia, e molte ve n'abbia su la teoria,
le quali, o hanno per autori degli Artisti, e per
non saper eglino ben pensare e ben scrivere, son
difettose per la sostanza e per la forma, o de'
Letterati che non possedendone la pratica, non
insegnano che sistemi ed errori, vi ha tuttavia
gran copia di Trattati, i quali contengono delle
eccellenti vedute su l'espressione, su l'imitazione,
<span class="pagenum"><a name="Page_L" id="Page_L"></a>[L]</span>
sulla poetica e sulla filosofia della musica. Oltre
i Dizionarj di Brossard e di Rousseau, e la parte
della grande Enciclopedia che tratta di quest'Arte
e Scienza, <i>l'Enciclopedia Metodica</i>, più anni sono,
intrapresa da alcuni illustri letterati e molto
intendenti di musica di questa nazione, abbracciar
doveva con maggior estensione tutti gli oggetti
e tutte le parti della medesima; ma per disavventura
non si è ancora, e non si sarà forse
più oltre al primo volume pubblicato nel 1791. I
suoi autori con una libertà e un disinganno, degno
veramente della loro filosofia e de' loro lumi,
quasi ad ogni articolo combattono gli antichi pregiudizj
della lor nazione, e rendon giustizia alla
scuola italiana.
</p>

<p>
Oltracciò un altro non meno insigne letterato
della Francia, <i>M. Choron</i>, professore di mattematica,
e capo di brigata nella scuola Politecnica,
dopo un profondo studio di tutte le diverse
scuole di musica, dopo aver letti i migliori didattici
sì italiani che tedeschi, de' quali appreso
aveva espressamente le lingue, mosso da zelo per
gli avanzamenti di quest'Arte tra' suoi nazionali;
diè al pubblico nel 1809, i <i>Principj di Composizione
delle scuole d'Italia</i> in tre gran volumi in fol.,
elegantemente incisi in 1456 rami che formano un
corpo compito e metodico delle migliori regole che
si trovano sparse quà e là in più trattati di autori
italiani. Quest'opera d'immense fatiche e d'immense
spese, ha meritamente riscossa l'approvazione
<span class="pagenum"><a name="Page_LI" id="Page_LI"></a>[LI]</span>
e gli applausi di tutti i buoni conoscitori
non che della Francia ma dell'Europa intera, e
può dirsi il trionfo della scuola italiana. Il suo
Autore promette in oltre un'immensa collezione
di tutti i Classici Italiani. Tale è oggidì lo stato
della Musica in Francia, e tra le persone di educazione
più non vi ha chi non apprenda la lingua
e la musica italiana.
</p>

<p>
L'<i>Inghilterra</i> è il solo paese, dove la musica
è stata considerata a segno di promuovere al
dottorato; e ben può dirsi che leggiermente non
vi si tratta questa scienza, dappoichè i decreti
dell'università d'Oxford obbligano a far prova di
sette anni di studio e di pratica, prima che si sia
ammesso al grado di Baccelliere, e di altri cinque
anni dopo di essere ammesso a questo grado, per
aspirare a quello di Dottore. È d'uopo in oltre,
per il primo grado, che si facciano eseguire in
pubblico de' pezzi di musica a cinque parti, in
una sessione intimata tre giorni innanzi; e per il
dottorato, de' pezzi a sei e ad otto parti. Reca
pur maraviglia che tale usanza, la quale rimonta
sino al decimoquinto secolo, non sia stata imitata
ancora da veruna delle nazioni d'Europa. Dopo
più di un secolo il gusto degl'Inglesi per la musica
è diviso a ragione tra quella de' Tedeschi per
la strumentale, e quella degl'Italiani per la vocale.
A quest'ogetto non vi ha tra le persone colte chi
non impari la lingua italiana, per essere più sensibile
agl'incanti della sua poesia e della sua musica,
<span class="pagenum"><a name="Page_LII" id="Page_LII"></a>[LII]</span>
e per la stessa ragione vi sono colà più
teatri di opere e serie e comiche in questa lingua,
rappresentato da attori italiani. “I nostri giovani
compositori, dice il dottor <i>Burney</i> parlando de'
suoi nazionali, si fanno anche un merito di essere
imitatori della musica italiana, senza che siano
stati in Italia. Noi abbiamo in Inghilterra l'Opera
italiana e seria e buffa in una grande perfezione,
e nella lingua italiana, composte l'una e l'altra,
ed eseguite dagl'Italiani. Puossi quindi convenire,
che questo paese (l'Inghilterra) esser dee
una scuola ben adatta a formare un giovane compositore.”
(<i>Travels etc.</i>) “Londra sopra tutto è
perciò divenuta l'Indie de' maestri, e de' virtuosi
italiani: quando uno di questi giunge a contentare
gl'Inglesi, comincia allora a stimare se stesso,
ed a conoscere di quanta ricompensa sia degna
la temerità d'aver affidata la propria sussistenza
ad un'arte la di cui sorte dipende puramente dal
capriccio.” (<i>Eximeno l. 3, c. 4.</i>) Molti Scrittori
in oltre ha prodotti quest'isola su la Musica, che
con la profondità delle loro riflessioni e delle loro
erudite ricerche, ne hanno illustrato la teoria e
la storia.
</p>

<p>
“La nazione <i>Spagnuola</i> tanto dal carattere,
quanto dalla lingua ha dopo l'Italiana le disposizioni
più vantaggiose per la Musica, ma queste
restano quasi sterili, per mancanza di esercizio.
Generalmente la Musica sta nella Spagna confinata
nelle chiese, i di cui maestri di cappella sono
ecclesiastici, e sono una vera appendice de' contrappuntisti
<span class="pagenum"><a name="Page_LIII" id="Page_LIII"></a>[LIII]</span>
del seicento. Nella Corte e nelle provincie
meridionali vi è più passione e più senso
per la musica: l'Opera italiana vi è molto ben intesa.”
Ecco il saggio che ne dà un disinvolto
Spagnuolo (<i>Eximen. loc. cit.</i>). Noi possiamo aggiungervi
che molti di questa nazione son riusciti
eccellenti compositori dopo di avere studiato in
Italia; tali sono stati il <i>Terradeglias</i>, e più recentemente
il <i>Martini</i> ed altri. Ma un più importante
servigio reso da alcuni dotti Spagnuoli
alla Musica sono le opere classiche di un <i>Salinas</i>
tra gli antichi, e tra' moderni di un <i>Eximeno</i>, d'un
<i>Yriarte</i>, d'un <i>Arteaga</i>, d'un <i>Requeno</i>. Ed
ecco abbastanza per dar a divedere, come aveva
promesso, il gusto particolare delle principali nazioni
d'Europa in riguardo alla musica, e la parte
che ha preso ciascuna ai progressi di quest'Arte
e Scienza.
</p>

<p>
Non mi resta che dar conto ai lettori de' materiali,
di cui ho fatto uso per la compilazione
del presente Dizionario. In riguardo a' Greci e a'
Latini Armonici mi sono servito, oltre delle Biblioteche
Greca e Latina del <i>Fabricio</i>, della storia delle
Scienze presso i Greci di <i>Meiniers</i>, dell'Autore
de' <i>Viaggi di Anacarsi</i>, e principalmente de' Saggi
del <i>Requeno</i>, sulle di cui tracce ho voluto dare
una bastevole idea delle loro Opere. Per gli Scrittori
ed Artisti Italiani io ho fatto uso del <i>Tiraboschi</i>,
del <i>Bettinelli</i>, dell'<i>Arteaga</i>, del <i>Martini</i>,
ec. Per quei delle altre nazioni io ho consultato,
<span class="pagenum"><a name="Page_LIV" id="Page_LIV"></a>[LIV]</span>
per quanto mi è stato possibile, i loro Storici, o
le loro opere; e generalmente per tutti ho svolto
più giornali, più storie letterarie, gli Atti e le
Memorie di più Accademie; ed in questa occasione
io devo a molti amici un pubblico attestato
della mia riconoscenza per avermi soccorso co' loro
lumi, e provveduto ancora di que' libri, che
facevano all'uopo. Tutte le volte che io ho potuto
aver per le mani le opere stesse de' Scrittori
di Musica, io ne ho dato un più lungo <i>Estratto</i>,
ed in mancanza di ciò non ho omesso di darne
un <i>Saggio</i> d'appresso agli Autori che ne han parlato.
Io ho cercato da per tutto delle notizie de'
più celebri Compositori ed Autori tuttora viventi:
pur nondimeno non ho la presunzione di credere,
che molti non ne abbia omessi egualmente
pregevoli. Avendone ulteriormente notizie saprò
trarne profitto col mezzo di un Supplemento, che
si darà alla fine dell'ultimo volume.
</p>

<p>
Dopo di avere io raccolti e messi in ordine
tutti i materiali del mio Dizionario, pervenne a
mia notizia che in Francia se ne era pubblicato
già uno sullo stesso argomento; per lo che ragionevol
cosa mi parve di sospendere allora il mio
lavoro, e di ritardarne la pubblicazione. Ebbi l'attenzione
di provvedermi di quel Dizionario, ed
ecco il giudizio e l'uso che ne ho fatto. Il nome
di <i>M. Choron</i><a class="tag" name="tag40" id="tag40" href="#note40">[40]</a> che va in fronte del medesimo
<span class="pagenum"><a name="Page_LV" id="Page_LV"></a>[LV]</span>
come uno de' suoi autori, previene in suo favor
da prima ogni lettore, che è al fatto de' gran servigj
ch'egli ha reso alla Musica; ma, come dicesi
espressamente nella prefazione, egli soltanto
ne concepì il progetto, e l'esecuzione ne fu ad
altre mani affidata<a class="tag" name="tag41" id="tag41" href="#note41">[41]</a>. Tranne alcuni pochissimi
articoli e l'Introduzione, che è un eccellente compendio
della Storia della moderna Musica, e quel
medesimo che M. Choron aveva pubblicato alla
fine del terzo volume de' suoi <i>Principj di Composizione</i>,
tutto il resto appartiene a dirittura a un
certo <i>M. Fayolle</i>, da cui pare che non si possa
pretendere tutta l'esattezza e la perfezione, che
senza dubbio vi si sarebbe trovata, se fosse stata
l'opera di quel valent'uomo, a cui non mancavano
i lumi e le cognizioni a ciò necessarie. Nel
suo Dizionario vi si trova dell'eccesso e del difetto,
e benchè abbracci una più vasta estensione
di oggetti, vi ha tuttavia un'infinità di articoli
<span class="pagenum"><a name="Page_LVI" id="Page_LVI"></a>[LVI]</span>
che non contengono se non nomi oscuri e poco
benemeriti dell'Arte, mentre moltissimi altri se
ne omettono che tornerebbe più conto a far conoscere.
Tali sono la più parte de' Greci Armonici
e de' loro Scrittori di Storia musicale, de' quali
se vi ha degli articoli, nè pur si dà un Saggio
delle loro opere. Malgrado però questi difetti, mi
è stato d'uopo confessarlo, egli mi è stato utile
in riguardo agli Scrittori e Compositori moderni
della Francia e della Germania. Io ne ho fatto
uso, qualora non mi è riuscito di trovar altronde
delle notizie. Ma oltre a quattrocento e più articoli
del tutto nuovi nel mio presente Dizionario,
che ivi in niun modo s'incontrano, si vedrà che
non abbiamo tutti e due attinto agli stessi fonti.
Il lettor ne faccia il paragone e ne giudichi.
</p>

<p>
Non presumo tutta volta di credere che io
dato abbia nel segno, e che offra al pubblico un
lavoro degno di lui. Sarei pur contento qualora
di me venga detto lo stesso, che di certuno disse
Longino. <i>Questo Scrittore non è forse tanto da riprendersi
a cagione de' suoi errori, quanto da lodarsi
pel desiderio ch'egli ha avuto di far bene.</i>
</p>

<p>
<span class="pagenum"><a name="Page_1" id="Page_1"></a>[1]</span>
</p>

<hr />

<h2>
A
</h2>


<p><a id="aa"></a>
<span class="smcap bigword">Aarone</span> (Pietro) nacque in Firenze verso la fine del
quindicesimo secolo, e fu religioso dell'ordine dei Portacroce di
Firenze, e canonico di Rimini. Si applicò alla teoria musicale, e
scrisse più opere in italiano, e latino, che fanno conoscere con molta
esattezza lo stato di questa teoria all'epoca in cui vennero
pubblicate: fra queste sono da rimarcarsi, I. quella che ha per
titolo: <i>De institutione harmonica, libri tres</i>, Bonon. 1516, in
4º. II. <i>Il Toscanello della musica</i>, lib. tre, Vinegia 1525,
1529, 1539, in fol. In quest'opera si osserva un'idea, quale è anche
reperibile in alcune delle opere de' suoi predecessori scrittori in
musica, e che ha rapporto allo stato dell'autore, ed al cattivo gusto
del suo secolo; essa consiste in presentare i principj della musica su
delle tavole simili a quelle della legge, referendo tutte le regole
musicali a' dieci precetti principali in onore dei 10 comandamenti di
Dio, ed a sei altri precetti secondarj, che richiamano col loro numero
l'idea de' 6 comandamenti della Chiesa. III. <i>Trattato della natura,
e cognizione di tutti gli tuoni di canto fermo e figurato</i>, Vinegia
1525, in fol. IV. <i>Lucidario di musica di alcune opinioni antiche e
moderne</i>, Vin. 1545, in 4º. Quest'opera è dotta, avvengachè vi
siano de' sbaglj. <i>V. Compendiolo di molti dubbj, o sentenze intorno
al canto, Milano 1547, in 4º.</i> Egli scrisse eziandio altre opere
contro Franchino Gaffurio assai curiose per lo stato dell'arte in
Italia al sedicesimo secolo, i titoli e le date delle quali trovansi
nelle biblioteche di Haym e di Fontanini.
</p>


<p><a id="ab"></a>
<span class="smcap bigword">Abdulcadir</span>, figliuolo di Gaibus di Magara. Vi ha di costui un
manoscritto in lingua persiana con questo titolo: <i>Præcepta
compositionis musicæ et metri, cum fig. eo spectantibus.</i> <i>V. il
catalogo <span class="pagenum"><a name="Page_2"
id="Page_2"></a>[2]</span> di Leyde n. 1061.</i>
</p>

<p>
<span class="smcap">Abel</span> (Carlo Federico) figlio di un cel. sonatore di
violoncello e minor fratello di Leopoldo Augusto. Abel maestro de'
concerti del duca di Schwerin, nacque a Cœthen verso il 1724. Egli
fu direttore della cappella della regina d'Inghilterra, coll'annuo
stipendio di mille scudi; ed in questa qualità dirigeva al piano-forte
i concerti che facevansi in corte. Era stato da prima membro della
cappella reale di Dresda: una contesa insorta tra lui e Hasse, primo
maestro di cappella di quella corte, fu motivo di fargliela lasciare
nel 1760, e si rese a Londra, ove dimorò senza interruzione sino al
1783. La brama di riveder suo fratello e la patria il fè ritornare a
quest'epoca in Germania. Nel corso di tal viaggio fu, che malgrado
l'età sua avanzata, diede egli in Berlino e a Ludwigslust le più
luminose prove de' suoi talenti. Una forte espressione, una maniera di
sonare chiara dolce ed armoniosa, gli trassero l'ammirazion generale.
Il re Federico Guglielmo, principe reale allora, dinanzi al quale
fecesi sentire, gli diè in regalo una tabacchiera assai ricca e
duecento pezzi d'oro. Di ritorno a Londra, quivi morì il dì 22 di
giugno dell'anno 1787 dopo un sonno di tre giorni, senza che risentito
avesse il menomo dolore. Le composizioni di Abel si distinguono mercè
una nitida cantilena, e un'armonia dolce, avvengachè corretta e ben
piena. Trovasi il catalogo di 27 opere ch'egli ha pubblicate dal 1760,
sino al 1784, sì a Londra, che a Berlino, a Amsterdam e a Parigi, nel
primo volume della Biblioteca del barone d'Eschentruth, esse
consistono in overture, quartetti e trio per violini e flauto: vi si
trovano ancora alcuni concerti in trio per il forte-piano assai
pregiati dagli intendenti.
</p>

<p>
<span class="smcap">Abicht</span> (Giov. Giorgio) teologo protestante, morto in
Vittemberga li 5 di giugno <span class="pagenum"><a name="Page_3"
id="Page_3"></a>[3]</span> 1749, diè al pubblico molte importanti
opere, nelle quali ha proccurato di spiegare il canto e le note
degl'Israeliti, per mezzo de' loro accenti. Le sue opere sono: I.
<i>Accentus Hebraici ex antiquissimo usu lectorio vel musico
explicati</i>, Lipsiæ 1715, in 8º. II. <i>Dissertat. de Hebræorum
accentuum genuino officio</i>, nella prefazione di Frankio <i>diacrit.
sacr.</i> 1710, in 4. III. <i>Vindiciæ usus accentuum musici et
oratorii, Joh. Frankio oppositæ</i>, 1713, in 4º. <i>Excerpta de lapsu
murorum hierichuntinorum per tubarum sonitum</i>. Quest'ultima opera
si trova presso <i>Ugolino Thes. ant. sacr.</i>, tom. 52, p. 837.
</p>

<p>
<span class="smcap">Abos</span>, maestro nel Conservatorio della Pietà in Napoli verso
il 1760, compose più opere sì per teatro che per chiesa, che danno a
conoscere il suo talento.
</p>

<p>
<span class="smcap">Abunars-Muhammed</span>, Arabo figliuolo di Farab, lasciò un
trattato di Musica teorica e pratica, vocale ed instrumentale. <i>V.
il catal. di Leyde, n. 106.</i>
</p>


<p><a id="ad"></a>
<span class="smcap bigword">Adamo</span> di Fulda monaco della Franconia, ridusse in compendio
nel 1490, un trattato di musica, che conservavasi manoscritto nella
biblioteca di Strasburgo. M. <i>Gerbert</i> l'ha inserito nella sua
collezione: <i>Scriptores ecclesiastici potissimum de musicâ sacrâ</i>
1784.
</p>

<p>
<span class="smcap">Adam</span> (Luigi), nato circa all'anno 1760 a Miettersholtz nel
Basso-Reno, prese alcuni mesi di lezione di piano-forte da un buon
organista di Strasburgo, per nome Hepp, morto verso il 1800: ma egli
dee principalmente la scienza e 'l talento, che lo han posto al primo
rango tra' virtuosi e professori del suo istromento, allo studio che
da se solo ha fatto, degli scritti di Emm. Bach, delle opere di
Hendel, di Scarlatti, di Bach, di Schobert, e de' più recenti Mozart e
Clementi: egli non dee ancora che a se stesso la scienza della
composizione, appresa avendola negli scritti di Mattheson, <span
class="pagenum"><a name="Page_4" id="Page_4"></a>[4]</span> di Fux, di
Marpurg, e d'altri didattici tedeschi. All'età di 17 anni giunto a
Parigi, per professarvi la musica vi si diè a conoscere da principio
per due grandi sinfonie per arpa, e piano-forte con violini eseguite
al concerto spirituale, che furon le prime che sentite si fossero in
quel genere. Diessi quindi all'istruzione de' giovani e alla
composizione. Nel 1797 fu nominato professore nel Conservatorio, ove
egli ha formati degli illustri allievi, tra' quali i più rinomati sono
Kalkbrenner, Chaulieu, Merland, Arrigo le Moine, e le damigelle Benk,
Gasse, e d'Alen, che hanno successivamente riportati i premj di primo
rango del Conservatorio. Le opere di Mr. Adam sono: un <i>Metodo per
ben usare delle dita sul piano-forte</i>; un <i>Metodo per ben suonare
quest'istromento</i> adottato dal conservatorio, ed in tutte le scuole
di musica della Francia; undici opere di sonate per forte-piano, e più
sonate a parte; più variazioni di alcune arie, in particolare quella
del re Dagoberto; dei quartetti di Haydn e di Pleyel, disposti per il
piano; una raccolta di romanzi; l'intera collezione delle delizie di
Euterpe; ed il <i>Giornale di canzonette italiane delle damigelle
Erard</i>.
</p>

<p>
<span class="smcap">Adam</span> (D. Vincenzo) musico in Madrid, ove pubblicò nel 1786:
<i>Documentos para instruction de Musicos y afficionados</i>, cioè
<i>Ammaestramenti per i musici e i Dilettanti</i>, in fol. I primi
quattro fogli sono in istampa per il testo, e diciannove di rami per
le note: egli dà delle regole per comporre. <i>V. Litteratur Zeitung
del 1788, n. 283.</i>
</p>

<p>
<span class="smcap">Adami</span> (Ernesto-Daniele) maestro e quindi pastore a Pommeswitz
nell'alta Silesia, nato a Idung nella Gran-Polonia, il 19 novembre
1716; fu da prima correttore di musica a Landshut e nel 1750 pubblicò
a Liegniz un'opera col titolo di <i>Riflessioni sul triplice eco
esistente all'ingresso del bosco <span class="pagenum"><a
name="Page_5" id="Page_5"></a>[5]</span> di Aderbach nel regno di
Boemia</i>, in lingua tedesca un vol. in 4º. Abbiamo ancora di lui
<i>Dissertazioni su le sublimi bellezze del canto nei cantici della
liturgia</i>, Lipsia 1755, in 8º, presentate da lui alla Società di
Musica di Mizler, allorchè vi fu ricevuto.
</p>

<p>
<span class="smcap">Addison</span> (Giuseppe) nato nel 1671 a Litchfield, morto in
Londra nel 1719, dopo essersi dimesso della carica di secretario di
stato da lui esercitata per più anni, è l'autore della prima opera in
musica inglese propriamente detta. Questa fu la <i>Rosemonda</i> posta
in note da <i>Clayton</i> sul gusto italiano nel 1701, la cui musica
fu male accolta, piacendo più allora la francese a quella nazione. Nel
1730, il dottor <i>Arne</i> fecene una nuova, ed ebbe gran successo.
Addison, nello <i>Spettatore inglese</i>, parla alle volte dello
stato, in cui trovavasi allora la musica in Inghilterra; ma quel
ch'egli dice intorno a questa materia dà a divedere abbastanza che ne
era affatto digiuno.
</p>

<p>
<span class="smcap">Adelpold</span>, dotto uomo della Frieslanda, morto il primo di
dicembre del 1027. Tra le altre sue opere havvi un manoscritto <i>de
musica</i>, inserita nella collezione del principe-abbate
<i>Gerbert</i>.
</p>

<p>
<span class="smcap">Adlung</span> (Giacomo), dell'accademia delle scienze di Erfurt,
professore del ginnasio ed organista nella chiesa luterana, nato nel
1699 a Bindersleben, dovette, secondo che egli stesso confessa, tutto
quello che divenne come artista, alle cure di <i>Cristiano
Reichard</i>, organista allora ad Erfurt, che, nel 1721, lo accolse in
sua casa, mentre non era ancora che studente. Nello studio dei libri,
che gli accomodarono Reichard, e Walther di Weimar, attinse egli i
principj, che sviluppò quindi nella sua opera <i>Musikalischen
Gelartheit</i>, o <i>Scienza musicale</i>, opera di prima importanza
ad ogni organista, che esercitar non vuole quest'arte da puro pratico.
Egli morì a Erfurt li 5 gennajo 1792. Per il <span class="pagenum"><a
name="Page_6" id="Page_6"></a>[6]</span> corso di 34 anni formò 218
allievi per il cembalo, oltre a 234 ch'egli istruì nelle lingue, il
che non gl'impedì di costruire un gran numero di clavicembali. Abbiamo
in oltre di lui: I. <i>Introduzione alla scienza musicale</i>, con
fig. in tedesco, Erfurt 1758, in 8º. La seconda edizione di
quest'opera comparve nel 1783, per le cure d'Hiller di Lipsia, che ne
aumentò il primo capitolo. II. <i>Istruzione su la costruzione degli
organi, ec. con alcune addizioni di J. F. Agricola</i> compositore
della corte, con fig. 1768, in 4º. III. <i>Musikalisches
Siebengestirn</i>, o le <i>Sette stelle musicali</i>, Berlino, 1768,
in 4º. Quest'opera contiene le risposte a sette domande sopra oggetti
relativi all'armonia, e con la precedente è stata pubblicata da Giov.
Lor. Albrecht maestro di musica a Mulhausen. Alcuni altri di lui
manoscritti sulla composizione, e sulle fughe si sono perduti per un
incendio. La sua vita scritta da lui medesimo si trova nella prefaz.
della sua <i>Musica mechanica organœdi</i>, ed è stata inserita nel
secondo volume delle <i>Lettere critiche</i> p. 451.
</p>

<p>
<span class="smcap">Adolfati</span>, allievo del cel. Galuppi, è noto per più opere. Nel
1750 egli fece un saggio di misura a due tempi ineguali, l'uno
composto di due note, e l'altro di tre: questo pezzo di musica fece
dell'effetto e fu applaudito. Adolfati lo aveva imitato da Benedetto
Marcello. Oggidì ad un compositore che l'userebbe, non mancherebbero
delle sassate.
</p>

<p>
<span class="smcap">Adrasto</span>, Peripatetico e cel. matematico, discepolo di
Aristotile, fiorì presso a quattro secoli innanzi l'era cristiana.
Egli scrisse <i>tre libri di Musica</i>, che spesso sono citati da
Teone di Smirna e da Porfirio, il quale ne' suoi comenti sugli
<i>Armonici di Tolomeo</i> cita un passaggio di Adrasto, ove fa egli
menzione di quel fenomeno, che percosso ed eccitato il suono di un
istromento lirico, per una certa <span class="pagenum"><a
name="Page_7" id="Page_7"></a>[7]</span> simpatia, si eccita da se il
suono d'altro stromento posto in una data distanza, e viene così a
sentirsi una leggiera e grata mescolanza di suoni. Il manoscritto
dell'opera di Adrasto è rimasto sino a nostri dì sepolto: pretendevano
alcuni che si era smarrito: altri che trovavasi nella libreria del
Vaticano: ma nel 1788 in diversi pubblici fogli si annunziò, che
quest'opera, ben conservata, bene e distintamente scritta in
bellissima pergamena, adorna eziandio di ben disegnate figure
geometriche, erasi ritrovata tra i manoscritti della biblioteca del re
di Sicilia (cavati dall'Ercolano) e che Mr. Pasquale Paffy
bibliotecario, giovane di somma erudizione e di una prodigiosa
attività, era stato incaricato di farne la traduzione.
</p>


<p><a id="ag"></a>
<span class="smcap bigword">Agazzari</span> (Agostino) dilettante di musica Sanese, pubblicò nel
1638 in Siena, <i>la Musica ecclesiastica, dove si contiene la vera
diffinizione della musica come scienza, non più veduta, e sua
nobiltà</i>, in 4º.
</p>

<p>
<span class="smcap">Agelao</span> di Tegea, riportò il primo premio che fu istituito nei
giuochi pitici per i suonatori di stromenti lirici, l'anno 559 innanzi
G. C.
</p>

<p>
<span class="smcap">Agostini</span> (Paolo) di Vallerano, allievo di Giambernardino
Nanini, succedette al Soriano nel posto di maestro di cappella di S.
Pietro in Roma; lasciò delle belle composizioni a quattro, a sei e ad
otto voci per la chiesa. Egli viveva verso l'anno 1660, e morì in età
avanzata.
</p>

<p>
<span class="smcap">S. Agostino</span>: questo ingegnoso dottore della Chiesa, che finì
di vivere l'anno 430, è autore di <i>sei libri di Musica</i>, nei
quali non tratta che del solo ritmo, e per incidenza del metro: tratta
di esso però con tale delicatezza e con tanta precisione, che è degno
di essere non solo paragonato in questa parte, ma anteposto eziandio
ad Aristide Quintiliano, a Bacchio ed a Marziano Cappella, là dove
essi <span class="pagenum"><a name="Page_8" id="Page_8"></a>[8]</span>
scrivono sullo stesso argomento. Senza le idee, che Sant'Agostino ci
dà dell'antico ritmo, non possono a fondo comprendersi nè Bacchio, nè
Aristide. I cinque primi libri pajono scritti nel tempo, in cui egli
insegnava la rettorica in pubblico, ed in cui spiegava a' giovani gli
autori latini: il resto pare posteriormente dettato, ed all'età, in
cui d'altro egli non curavasi che di condurre le anime a Dio. I cinque
primi libri ci manifestano, che all'età sua i Musici pratici non solo
non curavansi del ritmo, ma che ne meno intendevano la quantità
sillabica de' versi latini, su cui notavano il tempo: L'interlocutore
del dialogo è uno che intende il canto, ma che non sa il valore delle
sillabe lunghe o brevi: onde si scorge che la Musica era allora in
tale stato, quale è al presente; cioè che poteva allora, come adesso
da un musico, mettersi in nota egualmente la prosa che il verso, e
fare sillabe lunghe lunghissime, e brevi brevissime, come dice Mario
Vittorino (<i>de re metrica</i>), che alcuni all'età sua facevano nel
canto. Il santo dottore aveva cominciato a scrivere questi libri in
Milano l'anno 389: nell'ultimo di essi egli mostra che la Musica dee
innalzare il cuore e lo spirito ad un'armonia tutta celeste e divina.
Parmi di non dover qui omettere una piccola erudizione, che non
s'incontra in veruno degli Scrittori di musica, per quanti ne abbia io
scorsi. S. Agostino in due luoghi della sua esposizione dei Salmi fa
menzione dell'organo a vento come già in uso a' suoi tempi presso i
Greci ed i Latini. “La parola organo, egli dice (<i>Enarr. in Psalm.
150 n. 7, et in Ps. 56, n. 16.</i>) è greca, ed è il nome generico di
tutti gli stromenti della musica; ma dicesi propriamente organo
quell'istrumento grande, il quale suona mediante il fiato dato da'
mantici. I Greci a dinotar questo hanno un <span class="pagenum"><a
name="Page_9" id="Page_9"></a>[9]</span> nome particolare: ma i Latini
secondo l'uso comune, il chiamano Organo.”
</p>

<p>
<span class="smcap">Agricola</span> (Martino) cantante di Magdeburgo, nel 1528 pubblicò
un'opera intitolata: <i>Musica instrumentalis</i> in versi tedeschi.
Nel 1539 diè in luce la sua <i>figural-musik</i>, e degli
<i>elementi</i> di musica in latino: egli finì di vivere li 10 Giugno
1556, e cinque anni dopo Giorgio Rhaw di Vittemberga editore delle
precedenti opere, stampò un'altra opera postuma di lui col titolo di
<i>Martini Agricolæ: Duo libri musices</i>, Wittemb. 1561, (W).
</p>

<p>
<span class="smcap">Agricola</span> (Giov. Feder.) compositore della corte di Prussia in
Berlino, nacque a Dobitschen nel 1718; studiò il dritto
nell'università di Lipsia, e quivi nel medesimo tempo sotto Giov.
Sebast. Bach fece i suoi primi studj in musica. Nel 1741 venne a
Berlino, dove ben presto fu riconosciuto come il primo organista del
suo tempo; ivi proseguì i suoi studj di composizione sotto la guida
del cel. Quanz. Dopo la morte di Graun ottenne la direzione della
cappella reale nel 1759, otto anni avanti aveva egli sposato la
celebre cantante Molteni, e morì quindi d'idropisia li 21 novembre del
1774. Le di costui opere consistono in scritti didattici, ed in
composizioni musicali. Fra' primi distinguonsi, I. Due lettere,
ch'egli fece inserire sotto nome di <i>Olibrio</i>, nel <i>musico
critico delle sponde della Sprèe</i>. II. <i>Elementi dell'arte del
canto</i>, traduzione dell'originale italiano di Tosi, in tedesco,
Berlino 1757, in 4º. III. <i>Esame della quistione sulla preferenza
dell'armonia sulla melodia</i>, in tedesco (<i>V. il magazino di
Cramer</i>). Molte dissertazioni, che si trovano nelle Lettere
critiche, e nella Biblioteca generale. Le sue composizioni sì per la
chiesa, che per il teatro sono assai pregevoli. La di lui vita si
trova nelle <i>Memorie per servire ai progressi della Musica</i> di
Marpurg. <i>Benedetta-Emilia <span class="pagenum"><a name="Page_10"
id="Page_10"></a>[10]</span> Molteni</i> sua moglie, cantante nel gran
teatro reale di Berlino, dove era venuta l'anno 1724, si era formata
nell'arte del canto sotto Porpora, Hasse e Salimbeni. Nel suo
cinquantesimo anno ella cantava ancora, d'una sorprendente maniera
dell'arie di valore, in italiano e in tedesco. Il dott. Burney dice
che aveva una tale estensione di voce, che andava dal <i>la</i> acuto
sino al <i>re</i> grave, il che forma due ottave e mezza.
</p>

<p>
<span class="smcap">Agrippa</span> (Arrigo-Cornelio) celebre in Germania ed in tutta
l'Europa per la sua vasta erudizione, nato a Colonia nel 1486, e morto
a Grenoble nel 1535, nell'indigenza dopo aver figurato tanto non che
in Germania, ma anche in Francia, in Italia e altrove. Nella sua opera
<i>De occultâ philosophiâ</i> egli parla nel capitolo 14 del primo
libro: <i>De musices vi et efficacia in hominum affectibus, quâ
concitandis, quâ sedandis</i>; egli tratta egualmente della musica nel
decimo settimo capitolo di un'altra opera: <i>De incertitudine
scientiarum</i>. <i>V. Walther.</i>
</p>


<p><a id="ah"></a>
<span class="smcap bigword">Ahle</span> (Giov. Rodolfo) borgomastro di Mulhausen, diè a Erfurt
nel 1648, un metodo per il canto, sotto il titolo di <i>Compendium pro
tenellis</i>, etc. con note storiche e critiche molto pregiate.
Quest'opera ebbe una seconda edizione nel 1704, per opra di suo figlio
<i>Giov. Giorgio</i> morto l'an. 1707, e che lasciò ancora diverse
opere su <i>l'origine della musica, e sulla composizione</i>.
</p>


<p><a id="ai"></a>
<span class="smcap bigword">Aiguino</span> da Brescia, pubblicò nel 1562 in Venezia un'opera,
che intitolò <i>Musica</i>, e il <i>Tesauro illuminato di canto
figurato</i>, Venezia 1581.
</p>

<p>
<span class="smcap">Aimon</span> (Pamfilo-Leopoldo), nato a Lisle li 4 ottobre 1779,
ebbe per suo primo maestro il proprio padre, suonatore di violoncello
del conte di Rantzau, ministro di Danimarca, per <span
class="pagenum"><a name="Page_11" id="Page_11"></a>[11]</span> cui
aveva composte delle opere che sono rimaste manoscritte. Leopoldo fece
dei rapidi progressi nella musica, e all'età di anni 17 dirigeva il
teatro di Marsiglia. Non contento di questi primi successi, applicossi
allo studio delle opere de' più valenti maestri d'Italia e della
Germania, e non si diè alla composizione se non dopo tale studio
preliminare. Le opere da lui composte sino al presente consistono in
24 quartetti e due quintetti, uno dei quali e nove degli altri sono
dati alle stampe. Egli ha scritto oltracciò pel teatro, e diè
recentemente al pubblico un picciolo libro col titolo di <i>Etude
élémentaire de l'harmonie, ou Nouvelle Méthode pour apprendre, en
très-peu de temps à connaître tous les accords, et leurs principales
résolutions</i>: cioè “Studio elementare dell'armonia, o sia Nuovo
Metodo per imparare a conoscere in pochissimo tempo tutti gli accordi,
e le loro principali risoluzioni, Parigi 1811, in 18º.” L'autore prima
di pubblicarlo, sottopose questo metodo al giudizio del celebre Mr.
Gretry, il quale non solo ne approvò il fondo, ma ne lodò in oltre
l'ingegnosa maniera, ch'egli aveva scoverta per comporre e decomporre
a suo piacere tutti i diversi modi dell'armonia mercè la combinazione
semplice e chiara che risulta dalla disposizione di 28 Carte
solamente, e di formarne tutti i principali accordi composti e
derivati con le principali risoluzioni di tutte le dissonanze, e tutto
ciò senza che vi sia d'uopo dell'altrui soccorso, postochè si abbia
qualche cognizione dei primi principj della musica. “Diversi autori,
dice Mr. Aimon, hanno trattato degli Accordi, della loro teoria e
della loro pratica, fondandosi sopra sistemi più o meno generalmente
adottati: io non mi propongo di confutare i loro differenti sistemi,
io li rispetto tutti: ma mi è parso dopo la lettura delle loro <span
class="pagenum"><a name="Page_12" id="Page_12"></a>[12]</span> opere,
che si poteva trovare un metodo più succinto, che spogliato di lunghi
ragionamenti, animarebbe a darsi con minore ripugnanza allo studio
dell'Armonia, rendendola più facile.” (<i>Dans la Pref.</i>) Non
bisogna considerar quest'opuscolo come classico o teoretico, ma solo
come didattico, col di cui ajuto potrà, ciascuno non avendo ancora che
i primi principj di musica, familiarizzarsi in brevissimo tempo con
tutti gli Accordi usati da' nostri migliori autori, e conoscere le
loro principali risoluzioni.
</p>


<p><a id="al"></a>
<span class="smcap bigword">Alardo</span> (Gugl. Lamperto) teologo protestante, poeta coronato,
nacque nell'Holstein nel 1602. Oltre a più dotte opere pubblicò a
Schleusingen nel 1636, un trattato in 39 capitoli: <i>De Musicâ
veterum</i>, al di cui fine vi aggiunse il compendio della musica di
Mich. Psello in greco con la sua versione latina. Egli morì l'anno
1672. (<i>V. Walther, Heumann Gonsp. rei liter. Hanov. 1746.</i>)
</p>

<p>
<span class="smcap">Alberico</span> monaco di Monte Casino, morto in Roma verso la fine
dell'undecimo secolo (secondo il Fabricio circa all'anno 1088.) Oltre
a più opere ch'egli ha lasciate, scrisse ancora un libro <i>su la
Musica</i>. (<i>V. Tiraboschi tom. 3.</i>)
</p>

<p>
<span class="smcap">Alberto</span> il Grande, dotto vescovo di Ratisbona, dell'ordine
dei predicatori nato a Lavengen nel 1190, della famiglia de' conti di
Bolsted; professò molte scienze alla maniera del suo secolo in Roma, a
Parigi, a Strasburgo ed in Colonia. Egli è autore di più opere tra le
quali trovasi eziandio un trattato: <i>De Musicâ</i>, ed un comentario
sulla <i>Musica di Boezio</i>. Morì costui nel 1280.
</p>

<p>
<span class="smcap">Alberto</span> Veneto, così detto dal luogo di sua nascita visse su
la metà del sec. 16 dell'ordine dei predicatori, abbiamo di lui:
<i>Compendium de arte musices</i>. (<i>V. Joecher.</i>)
</p>

<p>
<span class="smcap">Albino</span> è il primo tra i <span class="pagenum"><a
name="Page_13" id="Page_13"></a>[13]</span> Latini, che abbia scritto
sulla Musica, ma il suo libro si è perduto. Il di lui <i>Compendio di
musica</i>, che forse non era che un estratto degli scrittori armonici
de' Greci, esisteva a' tempi di Cassiodoro. “Mi ricorda, dice egli
(<i>Divin. lect. c. 8.</i>) di aver posseduto nella mia biblioteca in
Roma, e di avere attentamente percorso il breve trattato di Musica del
magnifico uomo Albino, ma che forse si è ora smarrito per l'irruzione
dei Barbari.” Di lui fa anche menzione Boezio (<i>lib. 2 de Musica c.
12.</i>)
</p>

<p>
<span class="smcap">Albrecht</span> (Giov. Lorenzo) poeta coronato dell'imperatore,
direttore di musica nella chiesa principale di Muhlhausen nella
Turingia, nacque nel 1732. Filippo-Christof. Rauchfust, organista di
Gœrmar, gli diè per tre mesi le prime lezioni di musica; dopo il
1753 egli studiò di poi la teologia a Lipsia, e nel 1758 ottenne la
carica di cantante e di direttore a Muhlhausen, dove morì verso l'anno
1778. Egli è autore di più opere intorno alla musica, fra le quali è
da rimarcarsi l'<i>Introduzione ragionata ai principj della
musica</i>, 1761 in tedesco. Molte sue composizioni musicali per
chiesa, fra le quali la <i>Passione di G. C. secondo gli
evangelisti</i>, e più concerti per clavicembalo, trovansi stampate a
Muhlhausen e a Berlino. Nel terzo vol. delle <i>Lettere critiche</i>
vi ha con più dettaglio la di lui biografia.
</p>

<p>
<span class="smcap">Albrecht</span> (Giov. Gugl.) dottore e professore in medicina a
Erfurt, quivi nato nel 1703, fece i suoi studj nelle università di
Jena e di Wittemberga. Nel 1734 pubblicò in Lipsia: <i>Tractatus
physicus de effectu musices in corpus animatum</i>. Egli fu di poi
professore a Gottinga, ove morì li 7 gennaro del 1736. Mr. Kœstner
dice della sua opera, che l'autore vi tratta d'una gran quantità di
soggetti assai meglio di quel che si era proposto. Egli rapporta
diverse guariggioni operate per <span class="pagenum"><a
name="Page_14" id="Page_14"></a>[14]</span> effetto della musica, ne
assegna le ragioni fisiche, e vi aggiugne delle buone ed utili
osservazioni mediche. Diamone qualche esempio. Una donna sorda non
sentiva affatto proferire le parole, se non quando si accompagnava il
discorso con timpani: onde convenne che suo marito prendesse al
servizio un sonatore di timpani. Ecco la ragione, che assegna l'A. di
questo fenomeno. “In questa donna, egli dice, ed in altri sordi di
simil fatta la membrana del timpano uditorio troppo rilasciata in
maniera che coll'occasione del tremito dalla umana voce eccitato, si
estendesse veramente alquanto, ma non con quella forza, che
richiedevasi, per divenire <i>omotona</i>, e perciò concepire e
comunicar non poteva la medesima all'aere interno, e quindi non ne
seguiva percezione alcuna. Ma unendovi lo strepito più forte di
quell'istrumento, distendevasi la membrana, benchè non in quel grado
che le lo facesse intendere ma, che tuttavia bastava a tramandarle e
farle ricevere il tremore prodotto dalla voce umana, e così in fatti
chiaramente l'udiva.” Nelle transazioni filosofiche di Londra del 1678
si rapporta l'istesso esperimento pei sordi, ed Asclepiade suonò i
timpani nelle orecchie di uomini sordi per ricomporre loro l'udito con
lo scuotimento de' nervi. Nei morbi di melanconia, dice ancora
Albrecht, di avere trovata la musica un rimedio molto efficace.
“Certuno, dice egli, di un temperamento assai melanconico, e non in
tutto ignaro di musica, trovavasi così nojato dai diversi generi di
medicamenti de' quali aveva fatto uso, che altri non voleva più
usarne, quando preso una volta da un molto grave parossismo,
ansiosamente mi richiese, che gli prescrivessi un solo ma energico
medicamento. Null'altro allora io gli prescrissi che la seguente
ricetta fattagli udire in musica: <i>geduldig, fröhlich allezeit</i>:
cioè <span class="pagenum"><a name="Page_15"
id="Page_15"></a>[15]</span> <i>Siate sofferente, ed allegro
sempre</i>. All'udirla l'infermo proruppe in un così grande scroscio
di risa, che saltò ben tosto allegro dal letto, e libero appieno del
suo male.” La melodia della quale qui si parla, trovasi in note presso
Prinz <i>Hist. musicæ</i> Cap. 14. § 53.
</p>

<p>
<span class="smcap">Albrechtsberger</span> (Giov. Giorgio) nato a Klosterneuburg apprese
l'accompagnamento e la composizione sotto Monn organista della corte,
posto, ch'egli stesso conseguì poi nel 1772 nel quale anno fu nominato
membro dell'accademia musicale di Vienna; nel 1793, divenne maestro di
cappella della cattedrale di S. Stefano di Vienna, e nel 1798
dell'accademia di musica di Stockolm. Albrechts-Berger era uno de' più
dotti contrappuntisti moderni, egli ha formati un gran numero di
allievi, fra' quali distinguesi l'ill. Mr. Beethoven. Haydn aveva per
lui la più grande stima, e dicesi che consultavalo su le sue opere.
Morì li 7 Marzo 1803. Egli compose per chiesa un oratorio in tedesco a
4 voci, e per la società di musica di Vienna, 20 mottetti e graduali
in latino. La più parte della sua musica instrumentale è stampata in
Vienna. Il suo <i>trattato elementare di composizione</i>, pubblicato
in lingua tedesca a Lipsia nel 1790, è una delle migliori opere, e
relativamente alla generazione de' tuoni, all'armonia e al
contrappunto moderno è quel che era per gli antichi il <i>Gradus ad
parnassum</i> di Fux; ma è questo molto più metodico ed assai meglio
disposto dell'opera di quest'ultimo.
</p>

<p>
<span class="smcap">Albrici</span> (Valentino) cel. compositore italiano sul principio
del secolo 18, lasciò un <i>Te Deum</i> a due cori, di cinque voci
ciascuno, a grande orchestra. <i>V. il cat. di Breitkopf.</i>
</p>

<p>
<span class="smcap">Al-bufaragio</span> Scrittore arabo assai dotto del decimo secolo,
che al riferire dell'ab. Andres, scrisse un <i>libro di elementi di
Musica</i>, ed una <i>raccolta di tuoni</i> (<i>Dell'orig. <span
class="pagenum"><a name="Page_16" id="Page_16"></a>[16]</span> ec.
tom. 2.</i>)
</p>

<p>
<span class="smcap">Alceo</span> di Mitilene era al dir di Laerzio (<i>l. 1 de
Pithag.</i>) di un genio torbido ed inquieto: professava altamente
l'amore della libertà e cadde in sospetto di nutrire secretamente il
desiderio di distruggerla (<i>Strab. l. 13.</i>) Prese il partito de'
malcontenti per sollevarsi contro Pittaco re giusto e pacifico di
quella capitale. Abilissimo che egli era nel canto instrumentale,
armandosi della lira, andava attorno le case dei principali di
Mitilene, cantando delle villanie e delle sanguinose satire contro
questo principe. Li cittadini resero giustizia al savio loro re, e
bandirono Alceo dalla patria. Vi ritornò quindi alla testa de'
fuorusciti, e cadde in mano dell'oltraggiato principe, che si prese di
lui una luminosa vendetta col perdonargli (<i>Arist. de repub, l. 3,
c. 14; Laert. ib §.76.</i>) La poesia, la musica e l'amor del vino gli
servirono di conforto nelle disgrazie; egli è inventore del ritmo, dal
suo nome detto <i>Alcaico</i>: cantò i suoi amori, le sue militari
fatiche, i suoi viaggi e le calamità del suo esilio (<i>Orazio l. 2
od. 13</i>). Divenuto egli amante dell'illustre Saffo, e ritenuto dal
rispetto, che ispiravagli la modestia di quella saggia donna, di
palesarle di presenza il suo amore, così le scrisse. <i>Vorrei
spiegarmi, ma vergogna me l'impedisce.</i> Quella gli ripose: <i>Non
c'è vergogna senza delitto; essendo voi ardito per tutto il resto.</i>
Leggonsi in Ateneo i versi di Alceo, in cui descrive come era ornato
l'atrio della sua casa di usberghi, lance, magli, scudi, pugnali: il
suo stile si piega ad ogni sorta di argomenti, e le sue composizioni
che formano l'ammirazione della posterità, sono figlie d'una spezie
d'ubbriachezza (<i>Dionys. Alicarnassensis t. 5.</i>) Egli era nello
scrivere come nell'agire <i>rebus et ordine dispar</i>, secondo il
giudizio di Orazio. Un certo Callia fece delle <span
class="pagenum"><a name="Page_17" id="Page_17"></a>[17]</span>
annotazioni ai versi di Alceo (<i>Strab. loc. cit.</i>): fiorì questo
Poeta-Musico sette secoli innanti l'era cristiana nell'olimpiade 44.
Ateneo lo chiama <i>Musices scientissimus</i> (<i>libro 14</i>).
</p>

<p>
<span class="smcap">Alcidamas</span> di Elea; filosofo ed oratore, era discepolo di
Gorgia di Lentini, nell'Olimpiade 88 cinque secoli innanzi G. C. Suida
dice che egli aveva scritto alcuni libri molto eleganti sulla musica,
<i>elegantissimos de musicâ libros</i>.
</p>

<p>
<span class="smcap">Alcmane</span> di Sardi musico e poeta greco, dotto nella musica
stromentale fioriva sette secoli innanzi l'era cristiana. Nel bollore
delle passioni della sua fresca età fu egli de' primi a far declinare
il canto, istituito per i più gravi e serj argomenti, al brio de'
conviti e delle allegre adunanze. Moltiplicò i fori nella tibia,
facendo servire la maggior vaghezza del canto tibiale ad usi lascivi e
profani, e prostituendo il sacro mestiere de' cantori e de' vati alla
mollezza, all'adulazione ed alla scostumatezza. Alcmane girava i
palazzi dei ricchi cittadini, e suonava e cantava alle loro tavole
quasi ogni giorno: a tal fine aveva egli composte e notate in musica
canzonette di argomenti, che ben si confacevano a persone riscaldate
dal vino e dalla lussuria. Il plauso, che a' suoi osceni canti
facevasi, ben dimostrava la licenza e la depravazione de' costumi, che
già si era introdotta fra i Greci liberi. Alcmane co' regali, e co'
nobili allegri pranzi e compagnie si era corrotto al segno, che ad
altro non pensava che agli amori ed alla ghiottoneria; ma, come spesso
avvenir suole a' giovani sconsigliati, un'ignominiosa ed affliggente
malattia lo assalì, che facevagli scaturire da tutto il corpo infiniti
schifosissimi insetti, e tosto il condusse ad una immatura morte,
frutto de' suoi stravizzi, e dei suoi smodati piaceri.
Nell'<i>Antologia greca</i> trovansi due epigrammi per la morte di
questo suonatore, de' quali <span class="pagenum"><a name="Page_18"
id="Page_18"></a>[18]</span> uno manda l'anima di Alcmane qual
favorito delle muse a godere nel Parnasso, e l'altro a pagare il fio
degli infami suoi vizj con le furie nel tartaro.
</p>

<p>
<span class="smcap">Aldobrandini</span> (Tommaso) Romano, illustre letterato del secolo
decimosesto. Ad un genio profondo unì egli delle vaste cognizioni in
letteratura: era fratello di Papa Clemente VIII, e secretario dei
Brevi nel 1568. Oltre a più opere lasciò un <i>dotto comentario sul
trattato dell'udito, ossia dell'acustica di Aristotile</i>, lodato
molto da Veltori, Buonamici e Casaubono.
</p>

<p>
<span class="smcap">Aldobrandini</span> (Giuseppe) musico di Bologna, apprese i principj
della sua arte da Giacomo Perti, che fu anche il maestro del cel. P.
Martini, e divenne nel 1695 membro dell'accademia dei Filarmonici, a
cui per lungo tempo presedette. In tutte le sue composizioni seppe
unire la natura e l'arte, e con una invenzione tanto facile quanto
felice, seppe dare a tutte le sue produzioni una piccante originalità.
Il duca di Mantova lo fece maestro di musica della sua cappella. Negli
anni 1701, 1703, e 1706 pubblicò egli diverse <i>Opere di Musica</i>,
che sono state raccolte ed incise in Amsterdam. Fantuzzi parla di
questo musico nella sua <i>notizia degli Scrittori di Bologna</i> ivi
pubblicata nel 1781.
</p>

<p>
<span class="smcap">Alembert</span> (Jean le Rond d') dell'accademia francese, delle
accademie di scienze e belle lettere di Parigi, di Berlino, di
Pietroburgo, della società reale di Londra ec; era figliuolo naturale
di Destouches-Canon, e di madama Tencin, e nacque in Parigi li 17
novembre del 1717. Egli è veramente somma gloria per la musica
italiana, che questo grand'uomo, eloquente filosofo e profondo
geometra abbia intrapreso a valorosamente difenderla dai pregiudizj
de' suoi nazionali, e dagli attacchi dei partigiani della musica
francese. Ciò egli fece nel lepidissimo discorso <i>De la liberté de
la <span class="pagenum"><a name="Page_19"
id="Page_19"></a>[19]</span> Musique</i>; Paris 1759, in 12º, e che si
trova ancora nel quarto tomo <i>des Mélanges de littérature,
d'histoire et philosophie</i>. Nel 1750 intraprese egli
l'<i>Enciclopedia</i>, ossia il gran Dizionario delle scienze,
quell'opera di cui si è detto tanto bene e tanto male, insieme con
Diderot suo amico, ed un gran numero di alcuni altri dotti uomini. In
essa oltre più articoli di musica dottissimamente da lui trattati, vi
ha al primo volume un suo <i>Discorso preliminare</i> che fecelo
riguardare in Francia come uno dei primi scrittori della nazione. In
vece di ammassare de' luoghi comuni, di cui gli autori mediocri
adornano le loro prefazioni, egli fece un discorso eloquente, ove unì
insieme la forza e l'eleganza, il sapere ed il gusto, il dono di
pensar bene ed il talento di ben scrivere. Nella genealogia, che fa
l'A. delle umane cognizioni, che consistono nell'imitazione, in ultimo
luogo vi mette la musica; non già perchè la sua imitazione sia meno
perfetta negli oggetti, che essa si propone di rappresentare; ma
perchè pare fino adesso limitata ad uno più piccol numero d'immagini;
il che deesi meno attribuire alla sua natura, anzichè al troppo poco
d'invenzione e di mezzi, di cui si serve la più parte di coloro che la
coltivano. Su di ciò fa egli alcune filosofiche riflessioni, alle
quali rimettiamo gli amatori dell'arte per trarne profitto. Non si è
applaudito meno agli articoli delle matematiche, e ad alcuni altri di
storia, di belle lettere, e di musica, de' quali arricchì egli
l'Enciclopedia: se tutta l'opera fosse stata composta su questo gusto,
quel dizionario non avrebbe provate tante critiche e tante
opposizioni. Un'altra opera non meno interessante per la Musica
dobbiamo a Mr. d'Alembert, essa ha per titolo: <i>Elémens de Musique
théorique et pratique suivant les principes de M. Rameau</i>: cioè
“Elementi di musica teoretica e pratica <span class="pagenum"><a
name="Page_20" id="Page_20"></a>[20]</span> secondo i principj del
Signor Rameau”, in 8º, a Lione 1779. Gli elementi d'ogni scienza
debbono essere esposti con un ordine preciso e metodico; imperocchè
non è che per mezzo del metodo che noi possiamo renderci padroni del
nesso delle idee, e del rapporto delle parti. L'A. avendo seguito in
questo libro i principj di Rameau, gliene attribuisce tutta la gloria.
Egli dice, “che di lui altro non v'ha fuorchè l'ordine e gli errori,
che vi si possono trovare”: questa espressione è troppo modesta;
poichè in questo trattato tutto il mondo ha veduto quel che non vede
negli scritti del celebre musico, cioè un'uomo che intende se stesso,
e che sa farsi intendere. Tutta via questo libro, comechè contenga
molte cose utili, e delle viste veramente filosofiche, non va esente
degli errori che sono inerenti al sistema stesso del Rameau: il primo
a rilevarli in Italia fu il dotto spagnuolo Eximeno, che non ostante
la celebrità del musico, non che del filosofo, ne ha fatta una
dottissima confutazione. Ecco il giudizio, che egli reca del libro del
Signor d'Alembert. “Questo gran filosofo e matematico, egli dice,
ripurgando la teoria del Signor Rameau da' supposti falsi e
contraddizioni palpabili dell'autore, la riduce ad una serie di
proposizioni chiare e concise, che hanno fatto la teoria di musica di
Rameau degna di paragonarsi colla teoria di fisica del Newton: benchè
mi fossi avveduto alla fine, che le ultime proposizioni di quella
distruggono le prime, e che tra il fenomeno fisico, che le serve di
fondamento, e le regole di armonia non v'interviene che un concorso
casuale, simile a tanti altri, co' quali si abbagliano spesse volte i
filosofi, facendo di due cose, che concorrono casualmente insieme,
l'una causa dell'altra” (<i>Origine e Regole della mus., nella pref.
pag. 6.</i>). Il <span class="pagenum"><a name="Page_21"
id="Page_21"></a>[21]</span> nostro illustre geometra era ancora nella
forza del suo genio, allorchè morì in Parigi li 29 di ottobre del
1783, di sua età 66. La sua influenza nell'Accademia delle scienze, e
principalmente nell'Accademia francese, di cui fu secretario perpetuo,
le sue relazioni col Re di Prussia, coll'Imperatrice delle Russie, che
lo aveva proposto per precettore del gran Duca suo figliuolo, (onore
ch'egli ricusò malgrado l'offerta di cento mila lire di rendita), e
con più altre persone assai distinte per il loro rango, e
principalmente co' forastieri, fecero di Alembert un personaggio
importante. Un'esatta probità, un nobile disinteresse ma senza fasto,
una luminosa beneficenza furono le sue principali virtù.
</p>

<p>
<span class="smcap">Alessandride</span>, musico dell'antica Grecia, secondo Ateneo
(<i>lib. 14</i>) fu il primo che giunse a formare su lo stromento a
vento de' tuoni acuti e bassi per mezzo di buchi: pare che prima di
lui non si conoscesse in questo genere che il flauto di Pan.
</p>

<p>
<span class="smcap">Al-Farabi</span>, filosofo musulmano del X secolo, ed uno di quei
dotti arabi, i quali più che i latini illustrarono in quel tempo co'
loro scritti la Musica, e vi apportarono l'ajuto delle matematiche
cognizioni. Da un codice manoscritto di Al-Farabi intitolalo
<i>Elementi di Musica</i>, che si conserva nella biblioteca
dell'Escuriale, si vede, che gli arabi, benchè seguaci della dottrina
de' Greci, non l'abbracciarono senza esame; ch'ebbero forse più giuste
cognizioni della parte meccanica de' suoni che gli stessi loro
maestri, e che in varj punti ne corressero gli errori, ed empirono il
vuoto della loro dottrina. L'eruditissimo Casiri autore della
<i>Biblioteca Arabico-Ispanica</i> pregato dall'illustre Andres ne
diede il seguente estratto. “Al-Farabi, egli dice, nel libro secondo
di quest'opera espone i sentimenti de' teorici, e, come dice egli
stesso, empie il <span class="pagenum"><a name="Page_22"
id="Page_22"></a>[22]</span> vuoto della loro dottrina a profitto de'
censori di quegli autori. Diretto da' lumi della fisica deride la
vanità dell'immaginazione de' pitagorici su i suoni de' pianeti, e su
l'armonia dei cieli. Spiega fisicamente come per le vibrazioni
dell'aria si producano i suoni più o meno acuti degli stromenti, e
quali riguardi debbano aversi nella figura e nella costruzione di essi
per avere i suoni, che si richieggono. L'uso frequentissimo, ch'egli
fa delle parole greche scritte in arabo, mostra quanto fosse greca la
dottrina arabica della musica, e la figura d'una scala, o dell'armonia
di quindici tuoni, che ci presenta, mentre prova, che non aveva
abbracciata la setta de' Tolemaici, non facendo consonanti le terze,
prova altresì, che non era tampoco della pitagorica, poichè faceva
consonanti l'undecima, e la duodecima, ossia le ottave di quarta e di
quinta.” (<i>Presso Andres dell'Orig. ec. tom. 4, c. 8.</i>) Al-Farabi
fu ucciso da' ladri in un bosco della Siria nell'anno 954 di G. C.
Questo filosofo era un genio felice, e uno di quegli uomini
universali, che con eguale facilità penetrano in tutte le scienze,
sopra le quali aveva composte più opere; e dicesi che una gran parte
delle medesime si conservi tuttora nella biblioteca di Leyde, e in
quella dell'Escuriale. In riguardo alla musica, egli non era solo
perito nella teoria, ma eziandio nella pratica. Un giorno trovato
avendo il sultano circondato da più dotti uomini, che si erano resi al
suo palagio per ragionare su le scienze, il nostro filosofo vi disputò
d'una maniera così eloquente ed energica, che ridusse tutti i dotti al
silenzio. Il sultano per divertire l'adunanza fece venire de' musici:
allora Al-Farabi si unì a costoro, e toccò il suo liuto con tale
delicatezza, che attrasse su di se gli sguardi e l'ammirazione di
tutti gli astanti. Il sultano avendolo <span class="pagenum"><a
name="Page_23" id="Page_23"></a>[23]</span> pregato di far sentire
qualche cosa del suo, trasse di tasca un pezzo allegro, fecelo
cantare, e lo accompagnò con tale forza, che fece ridere all'eccesso
tutti coloro che erano presenti: ne produsse un altro sì toccante, e
sì tenero, che strappò loro le lacrime, e finì con un terzo, che
giunse ad addormentarli tutti.
</p>

<p>
<span class="smcap">Alfredo</span> detto il filosofo dotto inglese, nel secolo 13 fu
celebre in Francia, in Italia, in Inghilterra, e dimorò lungamente in
Roma. Nel 1268, tornò in compagnia del legato del Papa in Brettagna, e
quivi poco tempo dopo morì. Tra le sue opere trovasene una <i>de
Musicâ</i>.
</p>

<p>
<a id="tn23"></a><span class="smcap">Algarotti</span> (Conte Francesco): nacque egli in Venezia nel 1712
da un ricco negoziante. Dopo aver fatti i suoi primi studj in Roma e
nella sua patria, fu mandato dai suoi parenti in Bologna, dove studiò
per sei anni sotto a' migliori maestri di quella università, la
filosofia, la geometria, l'astronomia, la fisica sperimentale e
l'anatomia. Egli viaggiò ben presto sì per curiosità, come per brama
di perfezionare i suoi talenti. Egli era ancora assai giovane allorchè
venne a Parigi nel 1733, e quivi compose in italiano la più gran parte
del suo <i>Neutonianismo per le Dame</i>: dopo un lungo soggiorno in
Francia passò in Inghilterra e quindi in Germania. I Sovrani di
Prussia e di Polonia cercarono di attaccarselo con onori e
beneficenze. Federico il fece cavaliere dell'ordine del Merito, gli
diè il titolo di Conte, e fecelo suo ciambellano. Il Re di Polonia,
presso del quale erasi stabilito, l'onorò col titolo di Consigliere
intimo per gli affari di guerra. Avendo lasciata la corte di questo
principe per rivedere la sua patria, la morte il raggiunse a Pisa li
23 di maggio del 1774 all'età di 52 anni. Egli la ricevette con
coraggio: alcune ore prima della sua morte fecesi condurre al teatro,
<span class="pagenum"><a name="Page_24" id="Page_24"></a>[24]</span>
perchè si distraesse alcun poco dai tristi e melanconici pensieri, ne'
quali trovavasi immerso. Meglio dell'Algarotti l'Imperatore Leopoldo
conciliar seppe benissimo i doveri del cristiano col suo gusto per la
musica: egli amava talmente l'armonia, che presso a morire, dopo aver
fatto l'ultime preghiere col Confessore, fece venire i suoi sonatori,
e morì alla metà del concerto. Il Conte Algarotti era uno de' più
grandi conoscitori dell'Europa in pittura, in scultura, in
architettura ed in musica. Abbiamo tra le altre sue opere un <i>Saggio
sopra l'Opera in Musica</i>, dove vi ha delle eccellenti osservazioni
sul canto ed il suono. “Il celebre Algarotti, dice l'ab. Arteaga, col
solito suo spirito, e leggiadria di stile olezzante de' più bei fiori
della propria e della peregrina favella, schizzò un breve saggio sopra
l'opera in musica, nel quale si trovano scritte riflessioni assai
belle, che lo fanno vedere quell'uomo di gusto ch'egli era in così
fatte materie. Ma limitato unicamente alla pratica non volle, o non
seppe risalire fino a' principj, come forse avrebbe dovuto fare per
meritar l'onore d'essere annoverato fra i critici di prima sfera.”
(<i>Disc. prelimin. p. 39.</i>) Mr. Bordes ha fatta una traduzione in
francese di questo <i>Saggio</i> dell'Algarotti, a cui aggiunse delle
giudiziose osservazioni. V'ha un'altra traduzione in francese del
marchese di Chastellux, ed una tedesca di Hiller.
</p>

<p>
<span class="smcap">Alipio</span> uno dei Greci scrittori di musica, la di cui opera
intitolata <i>Introductio Musica</i> si trova in greco ed in latino
nella collezione del Meibomio. Gli autori del <i>Dizionario universale
storico critico e bibliografico</i> stampato in Parigi nel 1810
(<i>IX. edit.</i>) il dicono filosofo di Alessandria in Egitto, e
contemporaneo di Jamblico, e riferiscono assai particolarità sulla sua
vita: ma essi si sono certamente ingannati, <span class="pagenum"><a
name="Page_25" id="Page_25"></a>[25]</span> e bisogna a questo
proposito consultar più tosto il dotto spagnuolo Requeno, che più
d'ogni altro ha fatto uno studio particolare su i Greci Armonici. “Chi
è quest'Alipio? (egli dice), da chi nacque? quando visse? ove
soggiornò? Meibomio può dire quanto a lui piace, ma il vero si è, che
non si sanno nè i genitori, nè la patria, nè l'epoca in cui fiorì. In
tali casi, io son uso ad esaminare lo scritto per iscoprire l'età, in
cui pubblicò lo scrittore la sua opera. Meibomio lo fa anteriore a
Nicomaco, a Gaudenzio ec., ma dallo scritto della sua
<i>Introduzione</i> io conchiudo, che questo Alipio è un greco sciolo,
posteriore assai a Nicomaco.” Potranno vedersene le sue ragioni nel
tomo primo de' <i>Saggi</i> pag. 332. Alipio è uno di quegli
abbreviatori ignoranti delle opere degli Antichi che nella sua
<i>Introduzione</i> ossia libro elementare della musica tralascia
moltissime cose necessarie, ed il mancamento ne è così enorme, che
Meibomio crede, ci manchi la maggior parte del libro di costui. “Io
però, soggiunge il Requeno, che non ho concepita grande idea di
Alipio, lo credo affatto terminato: convenendo benissimo simile
componimento ad una testa picciola d'uno sciolo del secolo, in cui si
scrisse, qual era il secolo delle eruzioni de' barbari nell'impero:
nel qual tempo ciascuno intitolava libri di musica le opere in cui non
si trattava che d'una sola picciola parte, come si vede ne' sei libri
di musica di S. Agostino.”
</p>

<p>
<span class="smcap">Allegri</span> (Gregorio) nato in Roma, era della famiglia del
Correggio. Nel 1629, fu ricevuto nella cappella del papa, come
cantante e principalmente come compositore. Egli era stato scolare di
Nanini, e morì li 18 febbrajo 1640. Il suo famoso <i>Miserere</i> si
eseguiva nella cappella sistina, nella settimana santa, ed era vietato
sotto pena di scomunica il farne delle copie. <span class="pagenum"><a
name="Page_26" id="Page_26"></a>[26]</span> Il dottor Burney ne
ottenne una dal card. Albani prefetto della cappella pontificia, e lo
fece stampare in Londra nel 1771. M. Choron l'ha inserito nella sua
<i>Collezione de' classici</i> nel 1810. Lo stesso Burney nel primo
vol. de' suoi <i>Viaggi musicali</i>, rapporta il seguente aneddoto,
che gli era stato comunicato dal cav. Santarelli. “L'Imperadore
Leopoldo I, che era non solo gran dilettante e protettore della
musica, ma buon compositore ancora, aveva ordinato al suo ambasciadore
a Roma di pregare il Papa, che gli permettesse di fare prendere una
copia del cel. <i>Miserere</i> di Allegri, per uso dell'imperiale
cappella a Vienna, il che gli fu concesso. Il maestro della cappella
pontificia fu dunque incaricato di far questa copia, che fu mandata
all'Imperadore, il quale aveva allora in suo servigio alcuni de' più
gran cantanti del secolo. Ma non ostante il valor degli esecutori;
cotesta composizione fu sì lontana dal corrispondere nell'esecuzione
all'espettativa dell'imperatore e della sua corte, che si conchiuse
che il maestro della cappella del papa per guardare il <i>Miserere</i>
come un mistero, aveva eluso l'ordine, ed inviata un'altra
composizione. L'imperatore spedì un espresso in Roma per lagnarsi del
maestro di cappella, il che cagionò di poi la sua disgrazia, e la sua
licenza. Questo pover'uomo ottenne non per tanto per mezzo d'uno dei
cardinali, di difendere la sua causa, e spiegare a sua Santità che la
maniera di cantare nella sua cappella e di eseguire questo
<i>Miserere</i> non poteva esprimersi con le note, nè impararsi o
trasmettersi altrimenti, che per l'esempio e che questa era la ragione
per cui cotale pezzo, sebbene fedelmente trascritto, aveva dovuto
mancare di effetto, allorchè eseguito si era in Vienna. L'imperatore
vedendo non esservi altro mezzo di soddisfare alle sue brame per
rapporto <span class="pagenum"><a name="Page_27"
id="Page_27"></a>[27]</span> a quella composizione, pregò che gli
s'inviassero alcuni dei musici di Roma, per istruire quegli della sua
cappella su la musica con cui dovevano eseguire il <i>Miserere</i> di
Allegri, ed insegnar loro la maniera così espressiva nella quale
veniva cantato nella cappella sistina in Roma, il che gli fu
accordato. Ma prima che fossero costoro arrivati, scoppiò la guerra
co' Turchi, l'imperatore lasciò Vienna e 'l <i>Miserere</i> non è
stato mai più forse altrove eseguito che nella cappella del papa.” Si
sa ancora che <i>Mozart</i> avendolo sentito cantare due sole volte,
se lo impresse così ben nella mente, che presentonne una copia
perfettamente conforme al manoscritto originale.
</p>

<p>
<span class="smcap">Alsted</span> (Giov. Arrigo) professore di teologia a Veissemburgo
nella Transilvania ove morì nel 1638, egli pubblicò a Herborn la sua
opera intitolata: <i>Admiranda mathematica</i>, il di cui ottavo
capitolo tratta <i>della musica</i>. In un'altra sua opera
<i>Elementale mathematicum</i> stampata a Francfort nel 1611 i suoi
<i>elementi musicali</i> occupano trenta fogli. <i>V. Walt.</i>
</p>


<p><a id="am"></a>
<span class="smcap bigword">Amadori</span> (Giuseppe) uno dei fondatori della celebre scuola di
musica in Roma nel secolo 17º dove la particolar esecuzione della
musica sacra avea da lungo tempo introdotta la necessità degli studj e
de' maestri. Amadori e Fedi insieme, altro celebre musico di que'
tempi, colla loro industria, e co' loro talenti stabilirono allora una
specie di Accademia: eglino con esempio non troppo comune ai
letterati, uniti in fratellevole amicizia cogli altri valentuomini
nell'arte del suono e della composizione, comunicavansi a vicenda i
loro sentimenti, e le osservazioni loro esponevano al comune giudizio,
onde poi copiosi lumi ritraeva ciascheduno per correggere i proprj
difetti, per migliorare <span class="pagenum"><a name="Page_28"
id="Page_28"></a>[28]</span> il piano d'educazion musicale, e per
dilatare i confini dell'arte. Serve di argomento a provar la diligenza
di questi eccellenti maestri, il costume che aveano, siccome riferisce
il Bontempi (<i>Stor. della music.</i>), illustre allievo della scuola
romana, di condurre a spasso i loro discepoli fuori delle mura di
Roma, colà dove si ritruova un sasso famoso per l'eco, che ripete più
volte le stesse parole. Ivi ad imitazione di Demostene, di cui si
dice, che andasse ogni giorno al lido del mare, a fine di emendare la
balbuzie della sua lingua col suono de' ripercossi flutti, li
esercitavano essi facendoli cantare dirimpetto al sasso, il quale,
replicando distintamente le modulazioni, li ammoniva con evidenza de'
loro difetti, e li disponeva a correggersi più facilmente.
</p>

<p>
<span class="smcap">Amato</span> (Vincenzo) nato a Ciminna in Sicilia, li 6 gennaro
1629, maestro di cappella della cattedrale di Palermo, pubblicò quivi
nel 1656 de' <i>Sacri concerti</i> a due, tre, quattro, e cinque voci,
con una messa a tre e quattro voci, <i>opera prima</i>, e nel medesimo
anno, <i>opera seconda</i>, contenente messa, vespri e compieta a
quattro e cinque voci. Egli pose ancora in note sotto una specie di
recitativo la passione di N. S. secondo S. Matteo e S. Giovanni, che
si canta tuttora nelle chiese di Palermo: lo stile ne è semplice e
assai divoto, allorchè non vi si eseguisce altro che quello che vi ha
notato l'autore. Pochi anni prima della funesta rivoluzione della
Francia mi ricorda di essermi stata richiesta da Mayenne la musica di
<i>Amato</i> del vangelo della Passione della Domenicha,
dall'exgesuita l'ab. Zerilli palermitano quivi stabilito, e che
eseguita colla di lui direzione dai preti francesi piacque in chiesa
moltissimo, come egli stesso me ne diede avviso con sue lettere. Amato
morì in Palermo alli 29 di luglio del 1670.
</p>

<p>
<span class="pagenum"><a name="Page_29" id="Page_29"></a>[29]</span>
<span class="smcap">Amato</span> (Andrea) da Cremona, il più famoso di tutti per la
costruzione de' violini e altri stromenti ad arco, fioriva sulla fine
del secolo 16º. Ebbe due figli Antonio, e Geronimo, che succedettero
al suo stato, e alla sua riputazione. Niccola Amato, figliuolo di
Girolamo, quivi viveva verso il 1682.
</p>

<p>
<span class="smcap">Amiot</span> (il padre) missionario francese a Peckino, ha tradotta
l'opera di Ly-Koang-ti, che i Cinesi riguardano come il migliore che
abbia scritto tra loro sulla musica. Egli mandò questa traduzione
manoscritta, verso il 1754, a Mr. de Bougainville secretario
dell'Accademia delle iscrizioni, il quale ne depositò l'originale
nella reale biblioteca, ove trovasi ancora tra' manoscritti. Amiot
mandò egualmente a Parigi il suo <i>Trattato sulla nuova musica dei
Cinesi, e su i loro stromenti</i>. Laborde ne ha tratto profitto pel
primo tomo del <i>Saggio sulla musica antica e moderna</i>. Nel
<i>giornale straniero</i> dell'ab. d'<i>Arnaud</i> nel mese di luglio
1761 si trova l'estratto della traduzione del p. Amiot dello scrittore
Cinese sull'antica musica di quella nazione, (<i>v. Signorelli t. 1,
p. 26</i>) e l'ab. <i>Roussier</i> pubblicò nel 1780 l'opera intera
d'<i>Amiot</i> sulla musica de' Cinesi, in 4º che forma il sesto
volume della <i>Collezione di Memorie</i> intorno a questo popolo.
</p>

<p>
<span class="smcap">Ammerbacher</span> (Giov. Gaspare) cantante a Nordlingen, pubblicò
nel 1717, a Nuremberga un brieve metodo per apprendere il canto, sotto
questo titolo: <i>Kurze und gründliche anweisung zur vocal musick</i>,
cioè <i>Brieve e fondamentale istruzione della musica vocale</i>.
</p>

<p>
<span class="smcap">Amfione</span> tebano, raddolcì mercè i suoni della sua lira i
selvaggi costumi de' primi abitatori della Grecia e li indusse a
fabbricarsi delle città (<i>Hor. art. poet. v. 393</i>). Egli è
l'inventore della poesia <i>citaristica</i> e del modo <i>Lidio</i>.
Se gli dee ancora l'uso di accompagnarsi con la lira cantando. <i>V.
Plutarco de musica.</i>
</p>


<p><a id="an"></a>
<span class="pagenum"><a name="Page_30" id="Page_30"></a>[30]</span>
<span class="smcap bigword">Anacreonte</span> nacque in Teo sei secoli innanzi G. C.; egli
possedeva l'arte musica coll'estensione della poetica, essendo
entrambe all'età sua unite insieme. Venne in Atene invitato da Ipparco
figliuolo di Pisistrato, che con Ippia suo fratello governava
saggiamente quella repubblica, ed amava moltissimo le belle arti: egli
fu ricevuto con la più lusinghiera accoglienza, e ricolmo di onori
(<i>Plato, in Ipparc.</i>). Dopo la violenta morte del suo protettore
fu chiamato da Policrate tiranno di Samo, che favoriva ugualmente le
lettere; e mentre Pitagora incapace di sostenere l'aspetto d'un
barbaro despota fuggiva lungi dalla sua patria oppressa, Anacreonte
recava a Samo le grazie ed i piaceri. Egli ottenne facilmente
l'amicizia di Policrate, e lo celebrò sulla sua lira con lo stesso
entusiasmo, come se avesse cantato il più virtuoso fra i principi
(<i>Strabon. lib. 14</i>). Anacreonte fu uno de' poeti musici, che con
le sue lubriche canzoni contribuì più che altri alla rilasciatezza de'
costumi fra' Greci: si rese specialmente celebre per un nuovo ritmo
che dal suo nome fu detto <i>Anacreontico</i>, e per le canzoni use a
cantarsi ne' conviti, espresse da lui col linguaggio del sentimento e
del piacere.
</p>

<p>
<span class="smcap">Anassila</span>, tiranno di Messina, 476 anni innanzi G. C. zelante
partigiano di Pitagora, sostenne, che 24 suoni principali formavano la
base della musica; che da questi ventiquattro suoni derivava una
quantità innumerabile di altri suoni, per mezzo dei quali un musico
oprar potea dei prodigj. Il libro da lui scritto su la musica aveva
per titolo: <i>In lyrarum opificem</i>.
</p>

<p>
<span class="smcap">André</span> (il p. Yves-Marie) gesuita, nato a Caen nel 1675, ha
scritto <i>sul bello musicale</i> nel primo capitolo del suo libro:
<i>Essai sur le beau</i>, che è stato tanto in pregio presso gli
autori dell'<i>Enciclopedia</i>.
</p>

<p>
<span class="pagenum"><a name="Page_31" id="Page_31"></a>[31]</span>
<span class="smcap">André</span> (Giovanni) compositore di musica, nato nel 1741 a
Offenbach sul Reno. Abbiamo di costui una ventina di opere, e le sue
composizioni si distinguono per una melodia facile, ed un tono
originale e piccante di molta espressione: tali sono <i>Laura
Rosetti</i>, <i>Gli Alchimisti</i>, <i>Elmira</i>, <i>il Barbiero di
Bagdad</i> ec. Egli aveva da se solo appresa l'arte di comporre la
musica, ed è l'inventore di un <i>Grapho-meccanico</i>. Dalla sua
stamperia di musica stabilita ad Offenbach, sono uscite molte
pregevoli composizioni. Essendosi dato ad una troppo assidua fatica,
si accelerò egli la morte avvenuta li 18 giugno del 1799 di sua età
58.
</p>

<p>
<span class="smcap">Andreozzi</span> (Gaetano), maestro di cappella in Napoli, ove gode
una straordinaria riputazione: egli è parente e discepolo del gran
Jommelli, ha scritto per tutti quasi i teatri dell'Italia, e tra le
sue opere distinguonsi particolarmente: l'<i>Arbace</i>;
l'<i>Olimpiade</i>; il <i>Catone</i>, Fiorenza, 1787; <i>Agesilao</i>,
Venezia 1788. Ha messo ancora in musica l'oratorio <i>della
Passione</i>. In Germania trovansi di lui sei duetti per due soprani e
'l basso. Nel 1782, pubblicaronsi in Firenze sei quartetti per violino
da lui composti. Tutto il mondo conosce quella sua bell'aria <i>No,
quest'anima non speri</i>. Per il teatro di Palermo egli scrisse: la
<i>Vergine del sole</i>, che ebbe sommo incontro.
</p>

<p>
<span class="smcap">Andres</span> (Ab. D. Giovanni) exgesuita spagnuolo, ma da più anni
stabilito in Italia: membro di più accademie d'oltremonti e d'Italia,
e tuttora vivente in Napoli a beneficio delle belle arti e delle
scienze. La sua Opera intitolata <i>Dell'origine, progressi e stato
attuale d'ogni letteratura</i> in sette grossi volumi in 4º (Parma
presso il Bodoni 1790) gli ha meritamente acquistata la più gran
celebrità per tutta l'Europa dotta. Sembra quasi incredibile che un
sol'uomo fosse capace di un sì vasto disegno, <span class="pagenum"><a
name="Page_32" id="Page_32"></a>[32]</span> per il quale egli è d'uopo
che sia a giorno di tutte le scienze: che abbia presenti tutti i
secoli, tutte le nazioni e tutti i grand'uomini, che le han coltivate:
che sia fornito di tutti i lumi di erudizione, di letteratura e di
critica: che la sua memoria abbracci un immenso numero di cognizioni,
di notizie, d'infiniti autori e di libri. Ecco presso a poco quel che
si richiede, perchè si riesca in tale impresa; ed ecco quel che
felicemente e con raro esempio si è riunito nella persona del
dottissimo sig. ab. Andres. Con uno stile leggiero, melodioso, sonoro,
in una lingua, che avvengachè non sua, ha tutta la purità e lindura,
che si potrebbe esiggere da un italiano che l'ha bene studiata, egli
offre un quadro di tutte le scienze, e della universale letteratura,
degno di Michelangelo e di Raffaello. La sua opera è, a dir vero, una
compiuta enciclopedia: niuna cosa vi si trova ridondante od inutile:
egli non si aggrava sopra insipidi dettagli, non accumula delle
migliaja di citazioni, ma va direttamente al suo scopo; ed uomo d'uno
squisito gusto sparge di fiori il cammino, che ve lo conduce. Nel
quarto volume di quest'opera, che contiene la storia delle
Matematiche, egli tratta ancora lungamente nel Cap. VIII
dell'<i>Acustica</i>, ossia la Teoria fisico-matematica della Musica,
che ne è una porzione. Rapporta in sul principio il sentimento di
Aristosseno fra gli antichi, e fra' moderni dell'Eximeno e del
d'Alembert, che escludono la Musica dalle scienze esatte, e sembra
ancora ch'egli stesso non vi contraddica sulla fine del Capitolo, ma
“il vedere, egli dice, fino da' tempi di Pitagora, fin dal principio
stesso della cultura delle matematiche riposta fra queste la Musica,
anche con preferenza all'ottica, e alla meccanica, e costantemente poi
conservata nell'<i>Enciclopedia</i> de' Greci, e nel <i>Quadrivio</i>
<span class="pagenum"><a name="Page_33" id="Page_33"></a>[33]</span>
de' Latini, trattata in tutti i secoli ne' corsi di matematica, e
illustrata sino a' nostri di dall'Alembert medesimo, dall'Eulero, e
da' più rinomati matematici non ci permette, lasciando ad altri
l'esame della questione, d'abbracciare il sentimento di que' filosofi,
e d'escludere dalla storia delle matematiche quella dell'Acustica, o
della Musica.” E dopo di avere egli tessuta eruditamente l'istoria de'
più illustri matematici e filosofi dell'antichità, e dei tempi più a
noi vicini, che colle loro fatiche hanno procurato d'illustrare questa
facoltà, così poi egli termina. “La musica è più da riguardarsi come
arte dilettevole, che come scienza matematica; l'acustica, che dee
comprendere tutta la dottrina del suono, si può ancora considerare
come nascente, e appena toccata in pochi punti; impieghino in essa i
loro studj i geometri e i fisici, che con isperienze e con calcoli
scopriranno molte utili verità, che vi sono ancora nascoste, e ci
formeranno una vera scienza nell'Acustica, come l'abbiamo
nell'Ottica.”
</p>

<p>
<span class="smcap">Andrighetti</span> (Antonio-Luigi) nel 1620, pubblicò in Padova
un'opera in 4º sotto questo titolo: <i>Ragguaglio di Parnasso della
gara nata tra la musica e poesia</i>.
</p>

<p>
<a id="tn33"></a><span class="smcap">Androne</span> o <span class="smcap">Andronide</span>, nato a Catania nella Sicilia,
suonatore di flauto. Ateneo (<i>l. 14</i>) dice che egli inventò i
movimenti del corpo, e la cadenza per quegli che danzavano al suono
degl'instromenti.
</p>

<p>
<span class="smcap">Androt</span> (Alberto-Augusto) nacque in Parigi nel 1781. Egli fu
ammesso nel 1796, nel Conservatorio di musica allo studio del
solfeggio. Nel 1802 riportò il premio di composizione che dà il
Conservatorio, e concorse per il gran premio di composizione musicale
proposto dalla classe delle belle arti dell'Instituto, che gli fu
conferito nella pubblica adunanza delli 30 settembre 1803. Giunto in
Roma sul principio dell'inverno, <span class="pagenum"><a
name="Page_34" id="Page_34"></a>[34]</span> diessi con ardenza, e
forse troppo allo studio. Rapito dal suo zelo e dalle sue
disposizioni, Guglielmi maestro di cappella del Vaticano, preselo in
sommo affetto e 'l sovvenne co' suoi consigli. Androt compose un pezzo
di musica di chiesa, che venne eseguito nella settimana santa del
1804, ed ebbe tal successo che il direttore del principale teatro di
Roma il sollecitò a scrivere una grand'opera per il prossimo autunno.
Il giovine compositore spirò mentre era per terminare questa musica,
ai 19 agosto del 1804 pria di compire il suo ventesimo terzo anno.
Pochi dì innanzi la sua morte, egli aveva composto un <i>de
profundis</i>, che fu eseguito in suo onore nella cerimonia religiosa
de' suoi funerali nel mese di ottobre dello stesso anno, nella chiesa
di <i>san Lorenzo in Lucina</i>, in Roma.
</p>

<p>
<span class="smcap">Anfossi</span> (Pasquale) nato verso il 1736, studiò da prima il
violino in un conservatorio di Napoli, e dopo avere esercitato
quest'instromento per più anni, diessi allo studio della composizione
sotto i maestri Sacchini e Piccini. Quest'ultimo gli si affezionò in
maniera che nel 1771 lo propose per compositore al teatro <i>delle
Dame</i> in Roma, e benchè la prima Opera non gli fosse riuscita, lo
propose ancora per l'anno d'appresso, e malgrado il cattivo successo
della seconda, un'altra gliene fece scrivere nel seguente anno, e
questa volta Anfossi fu applaudito. <i>L'incognita perseguitata</i>,
che fece rappresentare nel 1773, fu approvata con entusiasmo; <i>la
Finta Giardiniera</i> nel 1774, ed il <i>Geloso in cimento</i> nel
1775 non ebbero minor successo; ma l'<i>Olimpiade</i>, ch'egli diè nel
1776, cadde interamente, e i disgusti che provò l'autore in
quest'occasione, il decisero a lasciar Roma. Percorse egli l'Italia, e
verso il 1780 venne in Francia, col titolo di maestro del
conservatorio di Venezia, ove sin <span class="pagenum"><a
name="Page_35" id="Page_35"></a>[35]</span> dal 1769, aveva egli fatto
rappresentare l'opera di <i>Cajo Mario</i>: quivi all'accademia reale
fece egli sentire l'<i>Incognita perseguitata</i>, ma questa musica
graziosa e delicata, applicata ad un poema freddo, ed eseguito secondo
un sistema che eragli straniero, non ebbe generalmente il successo che
meritava. Dalla Francia Anfossi passò in Londra, e nel 1783, egli era
direttore del teatro italiano in quella città. Nel 1787 tornò in Roma,
ove diede egli molte Opere, il di cui felice successo dimenticar gli
fece le sue antiche disgrazie, e gli acquistò un credito e una
considerazione straordinaria, che conservò sino alla fine de' suoi
giorni, che egli terminò nel 1795. Lo spagnuolo Yriarte nel suo
eccellente poema <i>della Musica</i> lo annovera fra più rinomati
compositori italiani. Carpani trova somma analogia tra l'Anfossi e
l'Albano, il cui pennello fresco e pieno di grazia era più adatto ad
idee brillanti che a soggetti fieri e terribili, e perchè forse le
Grazie e gli Amori sono stati l'ordinaria occupazione di quel gran
dipintore. Anfossi ritrovatore facile e fecondo, e massimamente nel
buffo, ottenne forse fra i compositori lo stesso luogo che Goldoni fra
i poeti comici (<i>Arteaga t. 3.</i>). Egli formò il suo stile sopra
quello di Sacchini e di Piccini; ha gusto ed espressione: la sua
musica chiara e ben regolata ha brio ed effetto. Molti de' suoi finali
sono de' modelli in questo genere. Il suo Oratorio <i>la Betulia
liberata</i> è stimato un capo d'opera. Anfossi ebbe un fratello, che
prometteva moltissimo in quest'arte, se la morte rapito non lo avesse
assai giovane. “Egli non poteva scrivere una nota, dice Carpani
(<i>Lettera 13.</i>), se non in mezzo a' capponi arrostiti, a salsicce
fumanti, e presciutti e stuffati.”
</p>

<p>
<span class="smcap">Angeli</span> (Francesco M.) da Rivotorto Conventuale; e maestro di
cappella nel suo convento di Assisi, pubblicò <span class="pagenum"><a
name="Page_36" id="Page_36"></a>[36]</span> nel 1791 <i>Sommario del
contrappunto</i>.
</p>

<p>
<span class="smcap">Angleria</span> (Camillo) di Cremona del terzo ordine di san
Francesco diè alla luce in Milano; <i>Regole del contrappunto</i>,
1622.
</p>

<p>
<span class="smcap">Animuccia</span> (Giov.) fiorentino, maestro della cappella del
papa, predecessore del cel. Palestrina, e uno dei compagni di san
Filippo Neri, fu il primo compositore di oratorj istituiti da quel
santo in Roma per dirigere verso la pietà e la religione la passione
dei romani per gli spettacoli. Animuccia morì tra le braccia di san
Filippo nel 1571. Compose egli un gran numero di madrigali e di
mottetti. Il padre Martini rapporta molti pezzi di sua composizione
nel suo <i>Saggio di Contrappunto</i> e Mr. Choron ne' suoi
<i>Principj di Composizione delle Scuole d'Italia</i>.
</p>

<p>
<span class="smcap">Anna-Amalia</span>, Principessa di Prussia, sorella del Gran
Federico, nata li 9 novembre 1723; abbadessa di Guedlinburgo dopo il
1744. Allieva di Kirnberger, direttore della musica, divenne molto
abile nel comporre. Ella scrisse su la cantata di Ramier, <i>la morte
di Gesù Cristo</i>, una musica che contese il premio al famoso
compositore Graun. Kirnberger nella sua opera, <i>Kunst des reinen
salzes</i>, ossia, <i>l'Arte della pura composizione</i>, ne ha
conservato un Coro d'uno stile maschio e nerboruto, che dà a divedere
quanto ella era abile nell'usare di tutta l'arte del contrappunto
doppio, della fuga, e degli altri mezzi della scienza musicale. Un
trio per violino nella stessa opera mostra il suo talento nella
composizione instromentale. A queste cognizioni essa univa,
particolarmente nella sua giovinezza, un valore straordinario nel
clavicembalo; morì in Berlino li 30 di marzo del 1787. Il suo
gabinetto di musica, adorno dei ritratti di Carlo Emman. Bach e di
Kirnberger, dipinti da Lisiewsky, conteneva una collezione di musica
la più preziosa e più <span class="pagenum"><a name="Page_37"
id="Page_37"></a>[37]</span> rara, sì impressa che manoscritta. Tutti
questi pezzi erano superbamente legati e conservati in grandi armarj
chiusi da cristalli. Alla sua morte, legò ella questa ricca
collezione, che valutavasi per la somma di quaranta mila scudi, al
ginnasio di Joachimsthal in Berlino, senza escluderne i due ritratti.
</p>

<p>
<span class="smcap">Antegnati</span> (Carlo) organista del duomo di Brescia, diè alla
luce un'opera intitolata l'<i>Arte organica</i>, Brescia 1608, nella
quale dà egli una regola dell'accordar gli organi, che serve eziandio
per i clavicembali, gli arpicordi, i monocordi e simili di tastatura.
Quest'opera è citata con lode da Mr. Forkel e dal P. Martini.
</p>

<p>
<span class="smcap">Antonio</span>, musico di Mazara in Sicilia. Si cita di lui
un'opera, che ha per titolo: <i>Cithara septem chordarum</i>.
Quest'autore lasciò la sua patria per andare a menar vita
cristianamente in Gerusalemme. (<i>V. ab. Pyrrh. not. eccl. e Mongit.
Bibl. Sic. t. 11.</i>)
</p>

<p>
<span class="smcap">Antoniotti</span> (Giorgio), pubblicò in Londra verso il 1760, un
trattato teorico e pratico dell'armonia, col titolo di <i>Arte
armonica</i>. È stato tradotto in inglese in 2 vol. in fol. (<i>V.
Observat. de Serre, p. 5</i>).
</p>

<p>
<span class="smcap">Antonj</span> (Giov. Efraimo) professore e cantante a Brema, nato a
Dessau, pubblicò quivi nel 1542, un trattato, sotto il titolo:
<i>Principia musices</i>, in 8º.
</p>


<p><a id="ap"></a>
<span class="smcap bigword">Aprile</span> (Giuseppe) cantante rinomato di soprano, nato verso
1746, fece gran lustro dal 1763 in qualità di prim'uomo su i migliori
teatri d'Italia e di Germania, come in que' di Stuttgart, di Milano,
di Firenze, di Palermo, ove venne per due volte in varj anni, e
finalmente di Napoli, ove si stabilì poi per sempre. Il dottor Burney,
che il vide l'anno 1770, in quest'ultima città, dice che egli aveva la
voce debole ed ineguale, ma che la sua intonazione <span
class="pagenum"><a name="Page_38" id="Page_38"></a>[38]</span> era
ferma e 'l suo trillo eccellente. Giovane egli era ben fatto, ma col
tarlo del vajuolo su la faccia, e nell'età più avanzata divenne un pò
storto: aveva molto gusto ed espressione. Aprile era ancora buon
compositore, e buon maestro di canto: si ha di lui una <i>Messa</i>
solenne, ed un <i>Pangelingua</i> a quattro voci con tutta
l'orchestra, oltre a più duetti per camera, che il dimostrano
valentuomo nella composizione. Egli è stato uno de' maestri di
Cimarosa, e morì verso il 1804.
</p>

<p>
<span class="smcap">Apulejo</span> (Lucio) di Madaura nell'Africa fioriva ai tempi di
Antonino Pio, e di M. Aurelio Imperatori verso la metà del secondo
secolo dell'era cristiana (<i>Bruker. Hist. Crit. Philos. tom. 2.</i>)
Egli aveva fatti i suoi studj in Cartagine, e in Roma: passato quindi
nella Grecia, dice egli stesso, (<i>Florid. cap. 20.</i>) di essersi
applicato allo studio della Musica in Atene. Platonico alla maniera
del suo secolo scrisse più opere, tra le quali un <i>Trattato sulla
Musica</i>, tolto ora a noi dall'ingiuria dei tempi.
</p>


<p><a id="aq"></a>
<span class="smcap bigword">Aquino</span>, domenicano della Svevia, scrisse circa al 1549 un
trattato: <i>De numerorum et sonorum proportionibus</i>, secondo la
dottrina di Boezio. Non sappiamo se siasi ancora stampato. (<i>V.
Gesner Bibl. univ.</i>)
</p>


<p><a id="ar"></a>
<span class="smcap bigword">Araja</span> (Francesco), maestro dell'imperial cappella di
Pietroburgo, nato in Napoli, diè principio come compositore dall'opera
di Berenice, che fu rappresentata l'anno 1730, nel castello del gran
duca presso Firenze. Nel 1731, diè in Roma <i>Amore regnante</i>. Nel
1735, venne con una compagnia di artisti italiani, come maestro di
cappella a Pietroburgo: quivi compose pel teatro della corte,
l'<i>Abjatar</i> nel 1737: e l'anno d'appresso la <i>Semiramide</i>. A
queste due prime opere <span class="pagenum"><a name="Page_39"
id="Page_39"></a>[39]</span> succedettero, sino al 1744
<i>Scipione</i>, <i>Arsace</i>, e <i>Seleuco</i>; e finalmente nel
1755, <i>Cefalo e Procri</i>, che fu la prima opera in lingua russa,
dopo la rappresentazione della quale l'imperatrice gli diè in dono una
magnifica pelle di zibbellino, del valore di 500 rubli. Dopo aver
raccolte grandi ricchezze, Araja tornò in Italia e visse nel ritiro, e
negli agi a Bologna.
</p>

<p>
<span class="smcap">Arauxo</span> (Franc. de Correa) musico spagnuolo, morto nel 1663,
pubblicò a Alcalà de Henares, un trattato col titolo: <i>Musica
pratica y teorica de organo</i>. Machado, nella sua Bibl. lusit. il
chiama Araujo, e lo fa organista di san Salvadore di Siviglia, e
autore d'un'altra opera: <i>Faculdad organica</i>, Alcalà, 1626, nella
di cui prefazione egli ne promette altre due. Il rimanente delle sue
opere musicali si trova a Lisbona nella biblioteca reale.
</p>

<p>
<span class="smcap">Arbeau</span> (Toinot) di Langres, nel 1588 diede al pubblico una
<i>Orchesografia</i>, in cui tratta storicamente della musica e della
danza. Quest'opera è in forma di dialogo tra l'autore e Capriol.
</p>

<p>
<span class="smcap">Arbuthnot</span> (John) dottore in musica a Londra; viveva circa il
1734. Egli era non che buon direttore di musica, ma anche autore
eccellente. Il di lui trattato <i>On the art of singing</i>, cioè
<i>sull'arte del canto</i>, trovasi fra le opere del decano Swift, e
sommamente lodato dal dottor Blair. Amico sincero e fervido di Hendel,
egli inserì nel 1729, nelle sue opere <i>Miscellanee</i>, tom. 1, un
manifesto con questo titolo: “Il diavolo scatenato a Saint-James, o
relazione dettagliata e veridica di un terribile e sanguinoso
combattimento tra mad. Faustina e mad. Cuzzoni, come ancora di
un'ostinata guerra tra M. Boschi e M. Palmerini; e finalmente in qual
maniera Senesino essendosi infreddato, lascia l'opera e canta i Salmi
nella cappella d'Henley.” Alcun tempo dopo, egli scrisse, in <span
class="pagenum"><a name="Page_40" id="Page_40"></a>[40]</span>
riguardo alle dispute col Senesino, un secondo manifesto, intitolato
<i>L'armonia in rivolta</i>; epistola a Giorgio-Federico Hendel,
Caval. (<i>V. la vita di Hendel, scritta da Burney, p. 26</i>).
</p>

<p>
<span class="smcap">Archenio</span> o <span class="smcap">Arrhenio</span> (Lorenzo), pubblicò nel 1726 a
Upsal una dissertazione: <i>De primis musicæ inventoribus</i>.
</p>

<p>
<a id="tn40"></a><span class="smcap">Archestrate</span> di Siracusa, discepolo di Tepsione, scrisse le
regole per il suono del flauto (<i>Athen., l. 14</i>).
</p>

<p>
<span class="smcap">Archiloco</span> era nato d'una famiglia distinta nell'isola di Paro
all'Olimpiade XV, otto secoli innanzi l'era cristiana. Non sappiamo
come e da chi fosse nella musica educato con tali principj, che portò
la musica quasi al suo intiero sviluppo. I lumi della sua mente e la
sregolatezza del suo cuore camminarono del pari in questo giovine
originale. Egli fu l'inventore di più metri nella poesia; col suo gran
genio dilatò i limiti dell'arte, introdusse nuove cadenze ne' versi, e
nuove bellezze nella musica. Per regolare il tempo nel canto, inventò
la battuta; e le invenzioni ed i lumi di questo illustre cantore
furono immantinente abbracciati dalla intiera nazione. Ma nel tempo
stesso il suo cuore era trascinato dalla dissolutezza, dall'ira, dalla
biliosa mordacità: pronto a dir delle ingiurie era alieno dal
sopportarle, e non sapendo la maniera di frenare le passioni ignorava
la moderazione per vincerle, e la ragione per bilanciarle. Non si
trovarono giammai talenti più sublimi riuniti a carattere più atroce e
più depravato. Viaggiando egli per la Lacedemonia, ebbe la disgrazia,
che giungessero prima di lui in Sparta certe lubbriche canzonette
composte e notate in musica da lui stesso; le quali sentite appena dal
governo, fece questi un severo decreto, vietando sotto gravissime pene
di leggerle, di cantarle e di ritenerle; perciocchè contenevano
immagini troppo pericolose alla <span class="pagenum"><a
name="Page_41" id="Page_41"></a>[41]</span> gioventù; e l'autore ne fu
bandito. (<i>Valer. Max. lib. 6, c. 3.</i>) “Vedano i nostri belli
spiriti (<i>con ragione esclama quì l'ab. Requeno</i>) se la presente
ecclesiastica educazione, attenta a condannare la lezione delle loro
disoneste novelle, meriti i titoli, che le danno d'ipocrita, e di
fanatica. I Lacedemoni adoratori di Venere e di Cupido furono più di
costoro attenti al buon regolamento delle città.” (<i>tom. 1 p.
88.</i>) L'assemblea de' giuochi olimpici lo consolò di tale affronto.
Egli compose e cantò un inno in onore di Ercole: i popoli gli
profusero i loro applausi, ed i giudici decretandogli una corona, gli
ebbero a far sentire che giammai la poesia e la musica non ebbero
maggiori diritti su i nostri cuori, di quello che c'insegnano i nostri
doveri. Archiloco fu ucciso da Callonda di Nasso, che egli con furore
perseguitava da lungo tempo. La Pizia considerò la sua morte come un
insulto fatto alle belle arti. “Esci dal tempio, essa disse
all'uccisore, tu che hai alzata la mano sopra il favorito delle muse.”
Tale fu la fine d'un uomo che pe' suoi talenti, pe' suoi vizj, e per
la sua impudenza era divenuto un oggetto d'ammirazione, di disprezzo,
e di orrore. Il bizzarro ed inquieto di lui carattere non potè
assoggettarsi alla paziente cura d'una scuola, ed i corrotti suoi
costumi non avrebbero mai permesso a' padri di mandargli i loro figli
per educarli, onde non è da maravigliarsi, se la storia non fa
menzione di nessuno scolare di Archiloco, facendola in questa medesima
epoca d'altri singolari cantori.
</p>

<p>
<span class="smcap">Archita</span> di Taranto discepolo del famoso Empedocle
d'Agrigento, dalla educazione del quale uscito appena (per tacere
dell'altre scienze) fece stupire la Grecia col suo nuovo sistema
armonico nei tre generi diatonico, cromatico ed <span
class="pagenum"><a name="Page_42" id="Page_42"></a>[42]</span>
enarmonico, non mai fin allora contrassegnati co' numeri, nè divisi
negli strumenti. Tolomeo lo scrittore di Musica ci ha conservate le
serie dei numeri, con cui Archita notò gl'intervalli dell'ottava ne'
tre generi. Il dottissimo ab. <i>Requeno</i> ne ha fatti gli
esperimenti, ed avendo formata e suonata più volte sullo stromento
<i>Canone</i> la serie diatonica di Archita, ne trovò armonici i
tetracordi, e graziose le terze, e le quinte. (<i>Saggi ec. tom.
1.</i>) Archita si allontanò da' più antichi Greci: prese la metà, il
terzo ed il quarto della corda armonica, come aveva prescritto
Pitagora. Tutti i Greci anteriori avevano diviso il tuono in quattro
parti eguali: egli il divise in dieci parti: quelli avevano divisa la
corda armonica in 48 eguali porzioni: Archita in 120; nell'antica
serie i tuoni ed i semituoni erano eguali; in questa di Archita erano
fra loro disuguali. Questa di lui serie non è in tutto spregevole,
come vuol farla credere Tolomeo. “Paragonando io, dice il surriferito
autore, la serie de' tetracordi di Archita con quella degli
antichissimi Greci, osservo che sono più graziose e sonore le antiche
corde di quattro in quattro, che queste di Archita: ma che prese le
corde di otto in otto, sono più confacenti al nostro moderno fare
queste di Archita che quelle de' Greci più antichi. Ognuno potrà farne
la prova, e giudicare da se.” La maniera con cui questo accurato
scrittore le ha sottoposto all'esame dell'orecchio, è da lui spiegata
nel <i>Saggio pratico delle serie armoniche</i>, tom. 2 della dotta
sua Opera. La pubblicazione di questo sistema reso più scientifico da
Archita con la scorta del calcolo, lo rese così plausibile dentro e
fuori della Grecia, che fin lo stesso Dionigio tiranno di Siracusa fu
curioso di trattare con uno de' giovani suoi scolari, non essendogli
facile di parlare <span class="pagenum"><a name="Page_43"
id="Page_43"></a>[43]</span> con Archita, e tra quelli scelse egli
Platone il più favorito de' suoi discepoli. Aristosseno, al riferire
di Ateneo (<i>Lib. IV. Dipnos.</i>) aveva scritto la vita di questo
Musico-Filosofo. L'istesso Ateneo rapporta in oltre, che Archita aveva
composto un libro intitolato <i>de Tibia</i>. Egli fioriva verso
l'anno 430 prima dell'era cristiana.
</p>

<p>
<span class="smcap">Ardalo</span>, al riferir di Pausania, fu l'inventore del flauto. Se
gli attribuisce in oltre la maniera di accompagnare il canto e le voci
col suono dei flauti (<i>V. Plinio sen.</i>). Egli fioriva dieci
secoli innanzi G. C.
</p>

<p>
<span class="smcap">Ardore</span> (Marchese di san Giorgio e principe d') ambasciadore
del re di Napoli in Parigi dal 1767 sino al 1780, era un dilettante
assai abile nella musica. Egli ha pubblicate molte pregevoli cantate.
“Il principe d'Ardore, ambasciadore di Napoli, dice Rousseau,
nell'arte di suonar un preludio sull'organo o 'l clavicembalo ha
sorpassati in Francia i due eccellenti suonatori Claviere e Daquin,
per la vivacità dell'invenzione, e la forza dell'esecuzione in maniera
a riscuotere l'ammirazione de' conoscitori in Parigi.” (<i>Art.
préluder.</i>)
</p>

<p>
<span class="smcap">Aribo</span>, scolastico o maestro di scuola, e monaco dell'ordine
di san Benedetto, alla fine dell'undecimo secolo, scrisse un trattato
<i>della musica</i>, che l'ab. Gerbert ha inserito nella sua
collezione, t. 1, p. 92. Aribo siegue nel suo trattato i principj di
Guido aretino.
</p>

<p>
<span class="smcap">Arione</span> Musico e Poeta Greco, la cui epoca viene stabilita
nella 38 Olimpiade, cioè l'anno 628 prima di G. C. Egli era di Metimno
città dell'isola di Lesbo, che produsse una serie d'uomini di genio, i
quali sorpassarono tutti gli altri musici della Grecia, massimamente
nell'arte di sonare la cetra. (<i>Plutarc. de Musica.</i>) Ei fu
l'inventore del ditirambo, e segnalossi più che in altro nella Lirica
poesia: accompagnava i suoi versi col suono della sua lira, come
allora usavano di <span class="pagenum"><a name="Page_44"
id="Page_44"></a>[44]</span> fare tutti gli altri poeti: venne in
Sicilia, e vi riportò il premio in un musicale conflitto. Raccontasi,
che guadagnato avendo rilevanti somme di danaro alla corte di
Periandro tiranno di Corinto, avvisossi di ritornarsene alla patria,
ed imbarcossi in una nave corintia, in cui i marinari congiurarono di
gettarlo in mare per dividersi fra loro le sue ricche spoglie; ma
avendo chiesto <i>Arione</i> grazia di sonare alcun poco la lira, e
tentato indarno di placarli colla melodia della sua voce, precipitossi
da se stesso nell'onde, dove un delfino più sensibile della gente di
mare, accolselo sul proprio dorso, e lo trasportò, per quanto si dice,
al promontorio di Tenaro. Eliano riferisce che <i>Arione</i> attestava
il fatto in un suo inno, e la statua di questo Poeta-Musico veniva
rappresentata assisa sopra un delfino: narrasi ancora che tornato egli
in Corinto, Periandro aveva posto a morte i perfidi marinari
(<i>Erodot. l. 1, c. 24.</i>).
</p>

<p>
<span class="smcap">Ariosti</span> (Attilio) dell'ordine dei serviti, di Bologna, nel
1698 era maestro di cappella dell'elettrice di Brandeburgo a Berlino,
ottimo suonatore di cembalo. Fu chiamato in Londra nel 1717, e due sue
opere in musica <i>Coriolano</i> e <i>Lucio Vero</i> furon quivi
stampate; ma non potè egli lottar lungamente contro Hendel. Il secondo
atto di <i>Muzio Scevola</i>, ch'egli compose nel 1721, ed a cui
Hendel fece il terzo, sembra essere stata l'ultima sua opera ed aver
decisa per sempre la superiorità di Hendel; ma non ne conservò meno
tutto il suo credito. Egli viveva ancora nel 1727, il suo carattere
era dolce sommamente, ed amabile; al tempo del suo primo viaggio a
Berlino, diede egli al giovane Hendel delle lezioni sul clavicembalo,
tenendolo su le sue ginocchia per ore intere: ma siffatte qualità in
nulla influirono su le sue composizioni, che sono molto aride e
pesanti.
</p>

<p>
<span class="smcap">Ariosto</span> (Giov. Batt.) <span class="pagenum"><a name="Page_45"
id="Page_45"></a>[45]</span> musico bolognese, viveva verso il 1687.
Egli è autore di un <i>Metodo per suonare il sistro</i>, dove si
trovano alcune notizie intorno a questo strumento.
</p>

<p>
<span class="smcap">Aristocle</span> greco scrittore di musica, di cui fa menzione
Ateneo (<i>in Dipnos. l. XIV</i>), e di cui egli dice esservi stati al
suo tempo due libri, uno intitolato <i>della Musica</i>, e l'altro
<i>dei Cori</i>, che oggidì più non esistono. Ignoriamo l'epoca in cui
egli visse.
</p>

<p>
<span class="smcap">Aristoclide</span>, famoso suonatore di flauto e di lira, ai tempi
di Serse, riportò il primo la corona ne' giuochi che celebravansi in
Atene. Fioriva cinque secoli innanzi G. C.
</p>

<p>
<span class="smcap">Aristosseno</span> “il più grande ed il più celebre di tutti i
scolari di Aristotile dopo Teofrasto, o piuttosto così grande e così
celebre quanto Teofrasto” (<i>Meiniers Hist. des scienc. dans la
Grèce. tom. 1, a Paris 1812</i>) nacque a Taranto verso la 114ª
Olimpiade 320 anni innanzi G. C. Egli si diede alla musica ed alla
filosofia sotto il regno di Alessandro il grande, e i di lui primi
successori. Ci restano i suoi <i>Elementi armonici in tre libri</i>,
ne' quali prendendo quanto era pregevole da' Pitagorici, ed unendolo
al più antico sistema de' Greci, detto <i>eguale</i>, volle fermare i
pratici, e gli speculativi pitagorici, questi con gli sperimenti
dell'orecchio, quelli con la ragione. Aristosseno con l'eccellenza del
suo spirito ecclissò la gloria de' suoi maestri, attaccò il sistema
musicale di Pitagora, che voleva sottrarre la musica dal rapporto dei
sensi, per soggettarla al solo giudizio della ragione: prova che
quest'arte essendo fatta principalmente per l'orecchio, a lui si
appartiene il giudicare delle sue produzioni. (<i>Veggasi una dotta
nota sopra Aristosseno nella Biblioteca critica di <a id="tn45"></a>Wittenbach, part.
8, pag. III.</i>) È curiosissimo il tratto conservatoci da Ateneo
(<i>lib. 14</i>), con cui in una delle sue opere smarrite ci spiegò la
<span class="pagenum"><a name="Page_46" id="Page_46"></a>[46]</span>
sua maniera di pensare sullo stato in cui si trovava la musica al suo
tempo. “Dacchè i teatri, diceva Aristosseno, si guastarono con la
barbarie, e dacchè cominciò a farsi distinzione della musica pubblica
e della privata: noi pochi che restiamo amanti dell'antica educazione,
ci vediamo obbligati ad imitare que' Greci, i quali essendo stati
fatti prigionieri da' tireni e da' romani, si radunavano un giorno
all'anno nella piazza a far memoria delle usanze della loro patria,
de' dolci loro costumi, dell'onore dei loro maggiori, delle amabili
loro maniere; e riscaldandosi i cuori e l'immaginazione nell'amore
della Grecia prorompevano in gran pianto, e così si ritiravano alle
case loro. Per tal modo noi pochi rimasti dell'antica educazione
rinnoviamo la memoria di quello, che un tempo era la nostra armonia.”
Tali parole manifestano, non essere stato il secol d'oro dell'antica
musica quello del grande Alessandro, e che da Pitagora esclusivamente
in poi l'arte era stata guastata tra le mani de' filosofi;
conservandosi pura ed intatta nelle pubbliche scuole dei pratici. In
queste circostanze Aristosseno s'impegnò di accreditare l'antico
<i>eguale sistema</i>, e dichiararsi contro i pitagorici. Prima di
pubblicare Aristosseno questo suo armonico sistema, scrisse anche un
<i>Trattato su i maestri più celebri nella Musica</i>, del quale più
volte fa egli menzione ne' libri armonici, che ci rimangono. Da questi
per altro intendiamo, che nessuno degli antichi maestri aveva scritto
di tutta l'arte. Con questa <i>Storia dei musici compositori</i>
Aristosseno volle disingannare i riformatori della vecchia armonia,
facendo veder loro il gran numero di eccellenti compositori, contro
de' quali se la prendevano i pitagorici. Ma ciò non bastò tuttavia a
contenerli; imperocchè appena pubblicò Aristosseno i suoi <i>tre libri
Armonici</i>, ch'eglino si scatenarono contro <span class="pagenum"><a
name="Page_47" id="Page_47"></a>[47]</span> a' medesimi; e non potendo
mordere l'autore, il quale procede in tutto per via di dimostrazione
aristotelica sillogizando, finsero che Aristosseno avesse diviso il
tuono in quattro eguali parti cantabili, talmente che in que' libri,
che ci sono rimasti, si lagna egli, che siagli stato affibbiato
quest'errore, dicendo: “Prima di tutto vogliamo avvertiti i leggitori
dell'errore da molti a noi attribuito, per avere questi creduto che
noi abbiamo insegnato, che il tuono diviso in quattro parti eguali
fosse cantabile; sbaglio che da costoro si è preso per non capire
esser cosa assai diversa il prendere la terza parte del tuono per
cantarsi, dal cantarsi il tuono in tre eguali parti diviso.” Tuttocchè
però Aristosseno facesse così l'apologia di questo creduto errore,
<i>Tolomeo</i> l'armonico fra gli antichi, e <i>Rousseau</i> fra'
moderni con altri ancora hanno avuta la bontà, per non dire la
mancanza di critica, di attribuire ad Aristosseno lo stesso errore, e
di riprenderlo del creduto fallo: il che prova, che non si leggono gli
autori criticati, o che non s'intendono, quando si esaminano (<i>V.
Rouss. Dict. de Mus. au mot Tempérament, p. 500.</i>). Deesi anche
avvertire che i tre libri degli <i>Elementi Armonici</i> di questo
autore sono nei manoscritti così imbrogliati ed oscuri, che
<i>Meursio</i> primo editore del greco originale disperò di poterli
riordinare. <i>Meibomio</i> con la sua solita arroganza si credette in
istato di poterlo fare, e pubblicò il greco con la sua versione,
facendoci avvertiti, che ogni libro era sul fine mancante. Ma egli non
si accorse, che gli originali di Aristosseno, da cui tradusse, erano
così viziati e rimescolati di modo dagli ignoranti copisti, che
l'introduzione dell'opera si trova nel secondo libro con la divisione
delle materie, di cui doveva quegli trattare, e nel primo libro si
cita il secondo, a cui Aristosseno <span class="pagenum"><a
name="Page_48" id="Page_48"></a>[48]</span> si rapporta come a
primiero; onde sono obbligati i lettori a brancolar nelle tenebre, non
ostante che l'Autore riesca chiaro e metodico, unite che sieno bene e
a dovere le sue parti. L'accurato critico <i>Wallis</i> (<i>Comment.
in Ptolom. harmon.</i>) fu il primo ad avvertire questo disordine, ed
il dotto ab. <i>Requeno</i> dà un'idea chiara e precisa del sistema
musicale di Aristosseno. Egli fu l'ultimo de' musici di gran merito
fra i Greci; incominciando dopo di lui il catalogo de' rinomati
<i>Specolativi</i>, come avvenir suole in tutte le arti, già rovinata
la loro pratica, o confusa la vera loro idea, per il vanto di nuove
mode, o per la diversità de' sistemi. Nella collezione di opere
inedite tratte dalla Biblioteca di san Marco in Venezia del ch. ab.
<i>Morelli</i>, ed ivi pubblicata nel 1795, trovasi ancora
<i>Aristoxeni rythmicorum elementorum fragmenta gr. ac lat.</i> in 8º.
Il signor <i>Meiniers</i> (<i>loc. cit.</i>) dice, che abbiamo di
questo Scrittore molto più di frammenti di quel che comunemente si
crede, e che non se ne ha ricercato finora.
</p>

<p>
<span class="smcap">Aristotile</span> figlio di Nicomaco ricco medico di Filippo re
della Macedonia, nacque in Stagira nella 99 Olimpiade, 384 anni
innanzi G. C., fu discepolo di Platone, e quindi autore di una nuova
scuola di filosofia, detta poi peripatetica. Scrisse <i>della musica
un libro</i>, ed alcuni <i>problemi</i> sulla medesima, da politico
piuttosto, che da filosofo o da pratico. Le liti suscitatesi
sull'antico sistema de' suoni armonici erano state accreditate da
<i>Archita</i> per la pratica, da <i>Platone</i> per lo studio della
fisica, e da un immenso numero di trattati filosofici sull'armonia
della società, de' costumi, de' colori nella pittura, sull'armonia
delle proporzioni delle statue, degli edifizj, delle leggi, a segno
tale, che i filosofi in quest'epoca, quegli eziandio che non furono di
setta pitagorici; si rendono inintelligibili, se non si sanno le leggi
<span class="pagenum"><a name="Page_49" id="Page_49"></a>[49]</span>
dei tetracordi, e le altre regole armoniche fondate sopra i numeri de'
musici pitagorici. Dall'altro canto i <i>Pratici</i> seguaci del
sistema contrario a quello di Pitagora riempivano di diletto gli
ascoltatori ne' tempj, ne' conviti, e nei pubblici giuochi.
Aristotele, che non voleva discreditarsi co' filosofi, nè rovinare con
la sua autorità il credito e l'utilità della musicale educazione;
desideroso eziandio, scrivendo di tutto, di non lasciare intatta
l'arte musicale, pubblicò un <i>libro</i> e certi <i>problemi</i>
pieni di metafisica, e di dettagli sopra le consonanze, in cui egli
mostrava di non essere ignorante delle teorie di questa bell'arte, ma
non si dichiarava per alcun partito; libro e problemi inutili al
ristabilimento dell'antica armonia. Noi più non abbiamo il <i>Trattato
della musica</i> di questo gran filosofo, non ce ne rimane che un solo
frammento conservatoci da <i>Plutarco</i> nel suo <i>Dialogo sulla
Musica</i>. “L'armonia, dice ivi Aristotile, è celeste; la natura ne è
divina, piena di una bellezza che rapisce l'anima, e l'innalza sulla
sua condizione. Divisibile naturalmente in quattro parti, ha ella due
medj, l'uno aritmetico, l'altro armonico. Le sue parti, la loro
grandezza e l'eccesso con cui l'una sorpassa l'altra, o ne è
sorpassata, si esprimono con numeri, ed hanno un'egualtà di misura:
inperocchè i canti si raggirano e sono compresi nell'estensione di due
tetracordi.” Kirchero dice, che nella Biblioteca del Collegio romano
aveva egli trovato fra gli antichi armonici anche il <i>libro della
musica</i> di Aristotele, ma il Fabricio è di parere, ch'egli dinotar
voglia più tosto il di lui libro <i>De auditu</i>, ossia
dell'<i>Acustica</i>, conservatoci da Porfirio ne' suoi <i>Comenti su
gli armonici di Tolomeo</i>; e che il dotto Wallis tradusse in latino
(<i>Tom. 3. Op. Mathem. Oxon. 1699.</i>) Aldobrandini celebre
letterato italiano vi <span class="pagenum"><a name="Page_50"
id="Page_50"></a>[50]</span> scrisse un dotto comentario. I
<i>Problemi</i> poi di Aristotele di musicale argomento sono compresi
in diciannove sezioni: e nella sua <i>Poetica</i> tanto celebre parla
ancora diffusamente della Musica, come può vedersi nell'erudito e ben
ragionato <i>estratto</i>, che ne ha dato al pubblico l'illustre ab.
Metastasio (<i>V. Tom. 13 delle di lui op. ediz. di Napoli</i>).
</p>

<p>
<span class="smcap">Arnaud</span> (Francesco d') abbate di Grandchamp, dell'Accademia
francese e delle Iscrizioni, nato ad Aubignan presso Carpentras da un
maestro di musica, morì in Parigi li 2 decembre del 1784. Abbiamo di
lui alcune <i>Memorie</i> lette all'Accademia sopra alcune questioni
relative all'antica musica. Egli riguardava i greci, come quelli che
formavano un popolo a parte, riunendo alla forza del genio ed alla
vivacità dell'immaginazione una squisita sensibilità. L'ab. Arnaud
scorgeva tra la lingua, tra le arti della Grecia, i suoi costumi, le
sue leggi, la sua filosofia, una catena che univa tra loro tutti
questi oggetti, e che è stata rotta dagli altri popoli. Abbiamo in
oltre di lui <i>Lettre au Comte de Caylus sur la musique</i>, a Paris
1754, in 8º. Lo spagnuolo Arteaga l'ha inserita per intero nell'ultimo
tomo della sua storia delle rivoluzioni. “Questa lettera, egli dice,
può chiamarsi un capo d'opera nel suo genere per le eccellenti
riflessioni, e per le viste utilissime che racchiude concernenti la
filosofia della musica, e delle arti rappresentative. Essa contiene
l'idea di un'Opera da eseguirsi intorno alla musica, ma che per
isventura della filosofia e del buon gusto non è stata finora
intrapresa. Essendo la suddetta lettera divenuta rarissima anche in
Francia ho creduto di non poter meglio terminare l'opera mia, che
dandola tradotta a' lettori italiani, e corredata d'alcune mie note a
maggior illustrazione dell'argomento... L'autore non è men
rispettabile per la sua filosofia, che <span class="pagenum"><a
name="Page_51" id="Page_51"></a>[51]</span> per la sua critica e la
sua erudizione.” L'ab. Arnaud vi annunziò il suo entusiasmo per
un'arte, che formò le delizie della sua vita. Appassionato ammiratore
di <i>Gluck</i>, egli diceva, che il dolore antico era stato ritrovato
da questo celebre musico; al che l'ambasciadore di Napoli
graziosamente rispose, che in quanto a se amava meglio il piacere
moderno. Arnaud, sopracchiamato <i>il gran-pontefice dei
Gluckisti</i>, dichiarò la guerra a <i>Marmontel</i> partigiano di
Piccini; e l'uno e l'altro la sostennero con degli epigrammi. Egli
aveva studiate le arti da filosofo, ne sentiva le bellezze da uomo
appassionato, vivamente commosso da tutto quello, ch'era grande,
semplice e vero; lodava gli artisti veramente degni di questo nome con
entusiasmo che sapeva farne parte agli altri. Il talento nascente non
aveva che a comparire a' suoi occhi per essere incoraggito e fatto
subitamente conoscere. Il giorno, che lo aveva scoperto era per lui un
giorno di allegrezza: egli ne parlava continuamente a tutto il mondo,
come si parla di una felicità, di cui si è ripieno; e l'artista ancora
oscuro, rimaneva sorpreso di una gloria così pronta, che doveva ad un
sol uomo. Egli piaceva agli artisti, perchè parlava loro piuttosto
degli effetti, che dei mezzi dell'arte loro: voleva accendere,
sovvenire al loro genio, e non guidarlo o prescrivergli delle leggi:
così hanno eglino confessato sovente, che la di lui conversazione
accendeva il loro entusiasmo, sollevava le loro idee troppo spesso
impicciolite o ristrette dagli giudizj e dal gusto degli amatori. I
più celebri artisti hanno compianto la sua perdita. Le di lui <i>Opere
compite</i> sono state recentemente stampate in Parigi in 4 volumi in
8.º l'anno 1809, ove si trova eziandio un'interessante <i>Memoria su
la lira di Mercurio</i>.
</p>

<p>
<span class="smcap">Arne</span> (Tomm. Agostino) dottore di Musica e compositore <span
class="pagenum"><a name="Page_52" id="Page_52"></a>[52]</span> in
Londra nel 1730, e ne' seguenti anni, è autore delle migliori opere
inglesi. Egli aveva dell'invenzione, della grazia e dell'espressione,
nè caricava la sua musica d'inutili ornamenti. Fu il primo ad abolire
interamente il <i>da capo</i> nelle arie. Egli era stato dal padre
destinato al foro, ma la musica avendo per lui maggiore attrattiva
dello studio delle leggi, abbandonò Temi per la musica. Nel 1759,
l'università di Oxford lo proclamò pubblicamente dottore in musica.
Oltre a molte sue opere per il teatro assai pregevoli, vi ha di lui
nove libri di canzonette inglesi, ed il <i>May-Day</i>, cioè la
<i>Giornata di maggio</i> per canto e piano-forte. Cessò egli di
vivere nel 1778 in età di anni 68. Mad. Arne di lui sposa, allieva di
Geminiani era eccellente cantatrice, e morì verso il 1795. Suo figlio
Michele Arne fu ancora celebre per alcuni drammi da lui posti in
musica, e stampati per suonarsi col cembalo. Egli è morto verso l'anno
1806.
</p>

<p>
<span class="smcap">Arnold</span> (Samuele) dottore in musica, compositore della corte
del Re d'Inghilterra, ed organista a Londra; egli era nativo della
Germania, ed uno de' più degni discepoli e successori di Hendel. Vien
riputato universalmente come gran compositore e buon maestro di
musica. <i>La guariggione di Saulle</i>, Oratorio, ebbe nel 1767 il
più gran successo. I cori di quest'opera principalmente sono
inavanzabili. <i>La Risurrezione</i>, Oratorio eseguito nel 1770, ebbe
eziandio uno straordinario incontro. Egli ha scritto oltre a quaranta
opere per il teatro, che si rappresentano ancora, molti pezzi di
musica instrumentale, che si sono pubblicati per le stampe. Nel 1786,
incaricossi della grande, e magnifica edizione delle opere di Hendel,
adattate per il cembalo. Egli è inoltre autore di un <i>Dizionario di
musica</i> in idioma inglese stampato in Londra 1786.
</p>

<p>
<span class="pagenum"><a name="Page_53" id="Page_53"></a>[53]</span>
<span class="smcap">Arnot</span> (Ugo), dotto inglese, publicò nel 1679, in 4º
<i>History of Edinburgh</i>, ossia <i>la Storia d'Edimburgo</i> ove si
trovano moltissimi curiosi monumenti sulla musica nazionale dei
Scozzesi; e l'A. vi fa de' sforzi per provare che gl'italiani medesimi
hanno presa la loro musica dai scozzesi.
</p>

<p>
<span class="smcap">Arteaga</span> (Stefano) Exgesuita spagnuolo, era in corrispondenza
cogli uomini li più distinti nelle scienze, nella letteratura e nelle
belle arti: egli stesso possedeva delle vaste cognizioni: scrisse in
sua lingua un <i>Trattato sul bello ideale</i>, e dopo l'abolizione
della compagnia stabilitosi in Italia pubblicò in lingua italiana
<i>Le Rivoluzioni del Teatro musicale italiano dalla sua origine sino
al presente</i>, Bologna 1783, e Venezia 1785, tom. 3 in 8º.
“Quest'opera, dice l'autore del nuovo <i>Giornale Enciclopedico di
Vicenza</i>, mantiene più di quel che promette il suo titolo, che
annunzia una storia e non altro. La storia vi è di fatti: ma non arida
e stucchevolmente ingrossata da ricerche frivole sopra le date e le
vite di questo e quello. Sana critica, libertà, forza di stile, sobria
e bene scelta erudizione, lontana da ogni futilità e pedanteria, sono
i caratteri di quest'opera, in cui rimane solo da desiderare un poco
più di correzione relativamente alla lingua, picciolo neo se si
vogliano aver presenti, come è di dovere, i pregi solidi che la
qualificano.” Con franchezza maestrevole, e con chiarezza filosofica
tratta l'autore dell'indole del Dramma musicale; dell'attitudine della
lingua italiana alla musica: della perdita dell'antica armonia e dei
primi ripristinatori di cotesta scienza applicata al divin culto: del
passaggio ch'essa fece dai Tempj ai teatri, condotta prima dagli
stranieri in Italia, indi accoppiata colla poesia drammatica,
difettosa da prima e mal adattata alle leggi dell'armonia, resa poscia
perfezionabile <span class="pagenum"><a name="Page_54"
id="Page_54"></a>[54]</span> verso il finir del secolo 15; e della
mediocrità della musica teatrale pel corso di lungo tempo sopportata.
Passa quindi al secolo d'oro della musica italiana, sviluppa i
successivi progressi della melodia: ed i più valenti compositori
italiani, le celebri scuole ivi stabilite di canto e di suono passano
successivamente la rassegna sotto la penna rapida dell'ab. Arteaga.
Non trascura di osservar quindi le cagioni dell'attual decadimento
della musica, che egli giustissimamente attribuisce alla mancanza di
filosofia nei compositori, e alla decadenza della buona scuola di
musica, massimamente in Italia. “I <i>Pratici</i> di questa nazione,
egli dice, non hanno considerato finora la musica se non come un
affare di puro istinto e d'abitudine, nè si sono innalzati al di là
della sua parte grammaticale. I <i>Teorici</i> non si sono occupati
che di regole, combinazioni e rapporti fra i suoni; in una parola,
della sua parte matematica o dottrinale. Io senza inoltrarmi in così
spinose ricerche ho creduto di far conoscere la <i>rettorica</i> e la
<i>filosofia</i> dell'arte, quelle parti cioè le più trascurate dai
moderni musici, ma le quali io giudico essere le più essenziali fra
tutte, poichè c'insegnano l'uso che dee farsi de' mezzi particolari ad
ottenere nella maggior estensione possibile il fin generale.”
(<i>Avvertim. pag. IX.</i>) Noi esortiamo i professori, e gli amatori
tutti di questa bell'arte ad avere ricorso a quest'opera del signor
Arteaga per trarre profitto delle vedute veramente filosofiche, con
cui egli tratta questa parte cotanto interessante della musica. Oltre
a questa così eccellente opera altre ancora ne aveva scritto l'autore,
che hanno qualche relazione alla musica. Il suo manoscritto
intitolato: <i>Del ritmo sonoro, e del ritmo muto degli antichi</i>,
(dissertazioni VIII) doveva essere un'opera della più grande utilità:
egli mise in contribuzione i più <span class="pagenum"><a
name="Page_55" id="Page_55"></a>[55]</span> celebri scrittori
dell'antichità, e secondo il parere di più dotti uomini, le sue
scoverte sono assolutamente nuove, e molto essenziali all'arte: egli
dà un idea nuova e precisa di quel che chiamavasi ritmo presso gli
antichi. Sono alquanti anni, che si voleva fare stampare quest'opera a
Parma coi caratteri del famoso Bodoni; ma la rivoluzione impedì che
questo proggetto fosse eseguito. L'ab. Arteaga dopo quest'epoca aveva
accompagnato a Parigi il cav. Azara, ex-ambasciadore di Spagna: egli
affidò la traduzione in francese di così bel manoscritto a Mr.
Granville; ma la sua morte impedì ancora codesta intrapresa, allorchè
era a due terzi della sua esecuzione, a danno e svantaggio della
letteratura. L'ab. Arteaga morì in Parigi nel 1799. Il suo confratello
e compatriota Requeno il chiama a ragione “un elegante ed erudito
scrittore ben noto alla repubblica letteraria per la spiritosa ed
elegante sua storia delle rivoluzioni del teatro musicale italiano”
(<i>Saggi ec. tom. 2.</i>). Forkel ha tradotta quest'opera in tedesco.
</p>

<p>
<span class="smcap">Artusi</span> (Giovanni) canonico regolare della congregazione del
S. Salvadore, nato a Bologna nel 16º secolo: studiò le matematiche e
principalmente la parte che riguarda l'armonia. A costui dobbiamo I.
un eccellente <i>Tratt. del Contrappunto</i>, libro poco comune, ed in
cui non ostante i progressi che si sono fatti di poi nell'arte
aggradevole della musica trovasi molto per istruirsi: questo fu
stampato in Venezia nel 1598 in fol. II. <i>Ragionamento su
l'imperfezione della moderna musica</i>, Ven. 1600, 1603, in fol. III.
<i>Considerazioni musicali</i>, Ven. 1604.
</p>


<p><a id="as"></a>
<span class="smcap bigword">Ashwell</span> (Tommaso) musico e compositore di Londra, de' tempi
di Arrigo 8º, di Eduardo 6º e della regina Maria, verso il 1530.
Conservansi ancora, nella scuola di musica di Oxford, molte delle sue
opere (<i>V. Hawkins</i>).
</p>

<p>
<span class="pagenum"><a name="Page_56" id="Page_56"></a>[56]</span>
<span class="smcap">Asioli</span> (Bonifacio) nato a Correggio verso il 1760, fu
discepolo di Angelo Morigi da Rimini allievo di Tartini. Asioli è
oggidì direttore del real Conservatorio di Milano, maestro della
cappella reale, ed ha composto un gran numero di capricci, di
variazioni, di sonate e di pezzi in ogni genere per il forte-piano.
Sono in oltre assai stimate le di lui canzoncine, le notturne ed altri
pezzi fuggitivi, ma sopra tutto il superbo Monologo <i>Piramo e
Tisbe</i>, con accompagnamento di piena orchestra. Egli è stato tra'
primi che si sia provato a porre in musica sonetti, ottave, stanze di
versi endecasillabi, e quegli che più d'ogni altro vi sia riuscito:
difficoltà, che sembrava pressocchè insormontabile all'Eximeno e
all'Arteaga. Nel magazzino di musica di <i>Giov. Ricordi</i> in Milano
vi ha di lui impresso il <i>Pigmalione</i>, farsa in musica, ed il
<i>Ciclope</i>, cantata a due voci. Tutta questa musica è briosa,
bella espressiva e di un gusto eccellente. Egli pubblicò in oltre a
Milano nel 1811 <i>Principj elementari di musica addottati dal R.
Conservatorio per le ripetizioni giornaliere degli alunni</i>, con tre
tavole di esempj, in 8º. Avvengachè vi sia ridondanza anzi che no di
tai libri elementari, non pertanto son essi d'ordinario l'opera di
mediocri maestri, le di cui cognizioni finiscono laddove termina il
loro libro, e che per questa stessa ragione inetti sono a produrre in
tal genere un libro utile. Gli elementi musicali del Signore Asioli,
ch'egli ha diviso in diciotto sole lezioni, hanno, oltre il merito
della chiarezza e della concisione, quello di un metodo analitico e
ben ragionato, mercè il quale vie meglio e con maggior facilità
s'imprimono nella memoria de' ragazzi le prime nozioni di quest'arte.
Sarebbe da desiderarsi che dalla stessa mano maestra <span
class="pagenum"><a name="Page_57" id="Page_57"></a>[57]</span> e con
lo stesso metodo avessimo ancora i principj della composizione, il che
formerebbe un corso compito di Elementi-musicali per i Conservatorj.
</p>

<p>
<span class="smcap">Asioli</span> (Luigi) fratello del precedente, e anch'esso maestro
di musica, che da più anni ha fissata in Inghilterra la sua dimora. Il
dottor <i>Pananti</i> nel suo Romanzo poetico, intitolato il <i>Poeta
di teatro</i> (Londra 1809, tom. 2.) mette Luigi tra' più dotti
precettori della musica italiana in Londra (<i>Canto III. stanza
18.</i>) e nelle annotazioni dice, “ch'ei, scrive molto bene che
prende, e rende eminentemente il senso e 'l carattere della musica e
dell'autore” (<i>pag. 295</i>). Vi ha di lui un inno patriotico a Dio
in nome dell'Italia, a tre voci, stampato nel <i>Giornale italico</i>
di Londra del corrente anno 1814, che non ostante gli elogj che ivi
gli si fanno, non sorpassa la mediocrità: alcune ariette italiane e
duetti con accompagnamento di piano-forte, quivi ancora impressi, che
sebbene scritti con qualche gusto ed espressione, mancano, a mio
avviso, di quell'originalità ed eleganza, che forma il carattere della
musica di Bonifacio suo fratello.
</p>

<p>
<span class="smcap">Asplind</span> (Mr.) dotto meccanico nella Svezia, che nel 1713
pubblicò a Upsal una memoria latina col titolo: <i>De Horologiis
musico-automatis etc.</i>, cioè <i>degli orologj a macchina sonante
de' minuetti, delle arie ec.</i> (<i>V. Hülphers, Historisk afhandling
om musick, pag. 101.</i>)
</p>

<p>
<span class="smcap">Assensio</span> (don Carlo) nato a Madrid verso il 1788, fece i suoi
studj in un collegio di quella città, ove il padre suo, avvocato di
professione, sin da' più teneri anni avevalo messo: quivi, come per
diporto, imparò egli la musica da un bravo maestro italiano, per nome
Giuseppe Marinelli, e siccome dalla natura sortito aveva tutti i
talenti che fan d'uopo per riuscirvi eccellente, concepì ben presto un
<span class="pagenum"><a name="Page_58" id="Page_58"></a>[58]</span>
gusto predominante per la pratica di questa bell'arte, e tai progressi
vi fece, che dopo la morte del padre fu in istato di esercitarla da
dotto professore. Non tralasciò tutta via di perfezionare
considerabilmente le cognizioni, ch'egli aveva acquistate nel corso
de' suoi studj, e specialmente le mattematiche a cui consacrò cinque
interi anni. Con la sagacità del suo ingegno conosciuta avendo
l'insufficienza e l'imperfezione del metodo che da' maestri di musica
ordinariamente si pratica, giunse a formarsi egli stesso una <i>nuova
teoria musicale, e delle regole di composizione</i>, che posano sopra
più solidi fondamenti. Egli da quattro anni in quà dimora in Palermo,
ed io ho avuto la fortuna di sentirlo al piano-forte con somma
ammirazione e diletto. Il principale talento del giovane Assensio è
quel di sonare quest'instromento in una maniera del tutto nuova e
tutta sua propria: egli eseguisce i più difficili pezzi di Haydn, di
Mozart, di Beethoven e quelli da lui stesso composti, senza che si
avvegga l'ascoltante del movimento delle sue mani, e
dell'articolazione delle sue dita. Nell'estensione di cinque o sei
ottave del piano-forte egli fa saltar ambe le mani or da' soprani ai
bassi, e or da' bassi ai soprani con tale rapidità e destrezza, che
non solo mai falla, ma che appena, quel ch'è più, ce ne fa avvedere:
in somma, sonando par egli immobile, il che mostra che il tutto fa
senza fatica, senza stento e con quella facilità, che dà solo la
natura e l'esercizio, ma quel che vie più sorprende i conoscitori,
egli è la maniera del suo improvvisare su lo stesso istrumento. O che
componga egli stesso un tema, o che da altri gli venga proposto, egli
ne conserva sempre esattissimamente il soggetto, non ostante che il
volga e lo rivolga, e lo varj e lo ripeta in differenti maniere, e lo
diminuisca, e ne cambj il sito or negli acuti or nei medj <span
class="pagenum"><a name="Page_59" id="Page_59"></a>[59]</span> or nei
bassi; l'armonia, con cui ha l'arte di accompagnarlo, di un solo
istromento forma un'intera orchestra; la melodia, che spicca dal tema,
così da lui variato e in mille maniere trasformato, incanta e rapisce
l'intendente in un'estasi di meraviglia e di piacere. Mi sovviene di
averlo udito sonare una volta, dopo aver meco parlato con entusiasmo
della divina musica del <i>Requiem</i> di Mozart, una fuga in <i>do
minore</i>, e con proporsene a suo talento il soggetto; questa
produsse egli per un quarto d'ora, passando per tutti i tuoni, e
formando le più deliziose modulazioni senza mancar mai all'unità del
soggetto, e alle più severe leggi della medesima, con tale maestria ed
un gusto sì nuovo e profondamente scientifico, che sembrava eseguir
piuttosto un pezzo già scritto, anzichè estemporaneamente prodotto.
S'egli scrivesse, come ne l'ho più volte esortato, quel che
l'inesauribile sua fantasia, e 'l suo vivissimo estro improvvisando
gli dettano, noi avremmo in questo genere delle produzioni, che
verrebbero ammirate come l'opera del solo genio e dell'inspirazione:
ma la lentezza della penna riesce insoffribile al fecondo suo ingegno,
stimolato sempre dal bisogno di espandersi in nuove creazioni. A
formar degli allievi in questa nuova scuola, egli darà fra brieve al
pubblico un <i>Nuovo metodo</i>, di cui n'è già sortito in quest'anno
il <i>Prospetto</i> per le stampe del Gagliani, come darà egli ancora
alla luce i suoi <i>Elementi di Musica, formati sopra i sistemi de'
più celebri Scrittori, e adattati al nostro sistema attuale</i>, in
due volumi. Dal Saggio di quest'opera da lui stesso gentilmente
comunicatomi, per quanto si estendono i miei deboli lumi, ho rilevato
esser ella degna de' talenti del suo autore, e dell'espettazione del
pubblico. Per la musica pratica abbiamo di lui: <i>Variazioni di
piano-forte con accompagnamento <span class="pagenum"><a
name="Page_60" id="Page_60"></a>[60]</span> di flauto</i>, stampate
nel magazzino di musica in Londra nel 1811, in 4º e manoscritti in
oltre, <i>50 Waltz</i> in due o tre parti in circa, in tutti i modi,
cosicchè vengano a formare una serie progressiva di studj per ben
possedere il piano-forte; <i>un volume di sonate</i> composte da lui
in Gibilterra nel 1810, contenente fantasie, variazioni sopra temi di
sua invenzione, ed alcune sopra un tema dell'aria di Mozart; <i>Non
più di fiori</i>, ec. nella Clemenza di Tito; <i>Solfeggi
progressivi</i>; molti pezzi strumentali, cioè <i>Trio</i> e
<i>Quartetti</i> ec.; <i>Armida e Rinaldo</i>, cantata a tre voci con
accompagnamento di piena orchestra, eseguita alli 2 di Maggio 1814,
nel salone di S. E. il Sig. principe della Trabia, preceduta da
un'eccellente sinfonia; <i>Canzonette</i> e <i>Duetti</i> con
accompagnamento di piano-forte, e moltissime altre composizioni delle
quali, la filosofica disinvoltura dell'autore è la cagione che non ne
sia a parte il pubblico.
</p>

<p>
<span class="smcap">Astarita</span> (Gennaro), compositore napoletano assai stimato in
Italia. Il suo stile grazioso e naturale gli conciliò da pertutto il
favore del pubblico, comechè il sentimento dei conoscitori fosse alle
volte un pò differente. Egli compose un rondò, che comincia: <i>Come
lasciar poss'io l'anima che adoro</i>, ec., che è stato universalmente
applaudito; riuscì sopra tutto nell'opera buffa. La sua <i>Circe ed
Ulisse</i> nel 1787 fu rappresentata sopra tutti i teatri della
Germania con grande applauso.
</p>

<p>
<span class="smcap">Astorga</span> (il Barone d'), Siciliano sul principio del secolo
18º, era in sommo favore alla corte dell'imperadore Leopoldo,
compositore anch'egli di musica: viaggiò in Spagna, nel Portogallo, in
Inghilterra e in Boemia. Nel 1726, fece rappresentare a Breslaw la sua
musica della pastorale di <i>Dafne</i>, che fu assai applaudita.
Avison e 'l dottor Burney citano con elogio il suo <i>Stabat
mater</i>. Gl'italiani <span class="pagenum"><a name="Page_61"
id="Page_61"></a>[61]</span> ripongono le sue <i>Cantate</i> al primo
rango delle composizioni vocali. (<i>V. Hawkins.</i>)
</p>

<p>
<span class="smcap">Asworth</span>, Inglese autore di un'opera, a cui diè per titolo:
<i>Introduction to the art of singing</i>, cioè <i>Principj dell'arte
del canto</i>.
</p>


<p><a id="at"></a>
<span class="smcap bigword">Atelardo</span>, viveva sotto il re d'Inghilterra Arrigo I verso il
1120. Se gli dee una traduzione dall'arabo in latino delle
<i>proporzioni armoniche di Euclide</i>.
</p>

<p>
<span class="smcap">Ateneo</span> di Naucrate, città altre volte celebre dell'Egitto,
viveva a' tempi dell'Imperadore Commodo: scrisse in greco un'opera
sotto il titolo di <i>Dipnosophista</i>, ossia il <i>Banchetto de'
Savj</i>, ripiena di un infinità di ricerche curiose e dotte, e che dà
moltissimo lume per le antichità greche: vi si trova la storia di
molti celebri musici degli antichi tempi, e tutto il libro XIV è
impiegato a descrivere gli stromenti musicali in uso presso a' greci.
Mr. <i>Schweighäuser</i> dotto professore di greco a Strasburgo, dopo
il 1801 ha pubblicati più volumi di una nuova edizione di
<i>Ateneo</i>, con una sua nuova collezione di più manoscritti (<i>V.
Dessessarts, Nouv. Biblioth. d'un homme de goût, tom. 3 a Paris 1808
pag. 304.</i>)
</p>


<p><a id="au"></a>
<span class="smcap bigword">Aumann</span> (N.) padre agostiniano di san Floriano nell'Austria, e
teoretico veramente profondo nella musica, viveva verso la metà del
secolo prossimo passato e fu maestro del rinomato compositore tedesco
<i>Albrechtsberger</i>. Si soleva in quel tempo a Vienna nella sera di
s. Cecilia far musica in tutte le case, ed era usanza che i più gravi
compositori uscissero fuori in tale occasione con musici strambotti a
divertimento della brigata. Fu in una di queste sere, che questo bel
matto di <i>Aumann</i> produsse una sua famosa Messa, che non si può
mai cantar sino alla fine pel gran ridere che <span class="pagenum"><a
name="Page_62" id="Page_62"></a>[62]</span> promove. Si chiama la
<i>Messa dei contadini</i>. L'autore vi divide le sillabe una
dall'altra, le ripete, le accozza, le ricompone, e forma con ciò un
balbettio, e de' contrasensi tanto strani e ridicoli che non si regge
nè a cantarla, nè a sentirla. Questa babilonia ha inoltre il pregio
d'essere scritta a tutto rigore di scienza, ed è zeppa di belle e
dotte invenzioni, suggerite al compositore dalla stramba
decomposizione istessa delle parole. (<i>Carpani Letter. 7, pag.
112.</i>)
</p>

<p>
<span class="smcap">Aureliano</span> di Rheims, ecclesiastico e musico di questa chiesa,
circa l'anno di G. C. 900. Il principe ab. Gerbert ha pubblicata la di
lui <i>Musica disciplina</i>, sopra un manoscritto della biblioteca
lorenziana di Firenze. Il p. Martini ne possedeva una copia Ms; e
Walter ne aveva anche parlato. Questa è un'opera capitale di quel
tempo, divisa in venti capitoli.
</p>


<p><a id="av"></a>
<span class="smcap bigword">Avella</span> (Giovanni) religioso francescano nato nel regno di
Napoli, di cui abbiamo delle <i>Regole di musica</i> in cinque
trattati, Roma 1657. Sopra le suddette regole vi sono delle
annotazioni manoscritte di Giovanfrancesco Beccatelli fiorentino.
</p>

<p>
<span class="smcap">Avenario</span> (Matteo) nato a Eisenach li 21 Marzo 1625, cantante
a Smalkalde nel 1650, e quindi morto a Steinbach li 17 aprile 1692,
lasciò un trattato di musica molto esteso, intitolato: <i>Avenarii
musica</i>.
</p>

<p>
<span class="smcap">Aventino</span> (Giov.) buono scrittore della storia d'Alemagna,
nato nel 1466, a Abensberg, pubblicò nel 1516, a Ausburgo:
<i>Rudimenta musices</i>. Morì egli a Ratisbona li 9 genn. del 1534.
</p>

<p>
<span class="smcap">Aviano</span> (Giov.) di Tonndorf presso Erfurt, sovrintendente a
Eisenberg, pubblicò nel 1581, a Erfurt, un <i>Isagoge musicæ
poetices</i>, cioè <i>Introduzione alla poetica <span
class="pagenum"><a name="Page_63" id="Page_63"></a>[63]</span> della
musica</i>: vi sono ancora di lui alcune altre opere manoscritte.
(<i>V. Walther e Forkel Allg. Litt.</i>)
</p>

<p>
<span class="smcap">Avicenna</span>, celebre medico arabo, nato a Balkh l'anno 992, e
morto nel 1036, il suo vero nome presso gli arabi è Ebn-Roslad. Lasciò
un trattato <i>di musica</i> in lingua persiana. (<i>V. Gerbert e
Walther</i>).
</p>

<p>
<span class="smcap">Avison</span> (Carlo) organista a Newcastle, cui il dottor Beattie
chiama gran musico ed ingegnoso scrittore (<i>Essay on poetry
etc.</i>) nel 1725 pubblicò un suo libro col tit. <i>Essay on musical
expression</i>, o sia <i>Saggio sull'espressione musicale</i>: nel
quale è di parere che l'imitazione nella musica si riduce a pochissima
cosa, se non è accompagnata dalle parole.
</p>


<p><a id="az"></a>
<span class="smcap bigword">Azais</span> (M.) maestro di musica della scuola militare di Sorèze,
diretta dai signori di Ferlus, nel 1777 diè al pubblico, un <i>Metodo
di musica sopra un nuovo piano</i>, per uso degli allievi della scuola
reale militare, dedicato all'abate Roussier. Nel 1780 pubblicò ancora
alcune sue composizioni di musica instromentale.
</p>

<p>
<span class="smcap">Azopardi</span> (Franc.) maestro di cappella in Malta, oltre un gran
numero di opere di varj generi, diè al pubblico verso il 1760, un
piccolo trattato col titolo di <i>Musico pratico</i>, che è stato
tradotto in francese, accresciuto di alcune note, e pubblicato in
Parigi nel 1786, da Mr. Framery.
</p>

<hr />

<h2>
B
</h2>


<p><a id="ba"></a>
<span class="smcap bigword">Bach</span> (Giov. Sebastiano). La famiglia dei Bach, come quelle
dei <i>Caracci</i>, dei <i>Bernoulli</i>, dei <i>Cassini</i>, conta da
padre in figlio degli uomini illustri nella medesima scienza,
tramandata come per eredità da una generazione all'altra. Questi Bach
furono non meno di cinque, e fondarono in Berlino e in Amburgo la
scuola dei Bachisti. Giov. Sebastiano fu il padre di costoro: nacque
egli a Eisenach nel 1685, da Giov. Ambrogio Bach musico della corte
<span class="pagenum"><a name="Page_64" id="Page_64"></a>[64]</span> e
del consiglio di quella città. Avendo perduto i suoi parenti innanzi
l'età di dieci anni, si rese a Ordruff, presso il suo fratello
maggiore Giov. Cristoforo, che quivi era organista, e sotto la costui
direzione entrò egli nella carriera musicale. Il suo irresistibile
pendìo per l'arte cominciò in lui a svilupparsi sin da quella tenera
età, ed i suoi progressi furono tali che nell'età di anni 18 fu
nominato musico della corte di Weimar, e due anni dopo organista. Ei
vi pervenne non che pel suo zelo e le sue proprie riflessioni, ma per
lo studio eziandio continuo delle opere de' più gran maestri come
Bruhn, Reinken e Buxtehude. Nel 1708, entrò al servigio del duca di
Saxe-Weimar come organista della corte. Gli applausi ch'ei vi ottenne
portarono al più alto grado il suo entusiasmo: unicamente occupato
della cura di perfezionarsi e di meritare la benevolenza, di cui
vedevasi onorato, giunse non solo a quell'inimitabile talento
nell'esecuzione, che lo rese così celebre, ma vi compose ancora la più
parte delle sue opere per l'organo. Nel 1747, fece un viaggio a
Berlino, ed ebbe l'onore di farsi anche sentire a Potsdam, dinanzi il
re di Prussia. In quest'occasione Federico medesimo gli diede il tema
d'una fuga, e gli dimandò dopo che l'ebbe eseguita da maestro,
un'altra fuga a sei voci, dimanda alla quale Bach soddisfece al
momento sul forte-piano, d'appresso un tema che si era scelto egli
stesso. Morì egli di un attacco di apoplesia li 28 di luglio del 1750.
Tale fu il fine di un uomo, che secondo l'espressione di Marpurg,
“riuniva in lui solo i talenti e le perfezioni di molti grand'uomini.”
Non possiamo terminar meglio la sua biografia che pel ritratto, che ce
ne ha lasciato il maestro Hiller. “Se mai compositore ha mostrato
tutta la forza d'una grande orchestra, se mai virtuoso ha saputo <span
class="pagenum"><a name="Page_65" id="Page_65"></a>[65]</span> far uso
delle più secrete molle dell'armonia, quest'onore appartiene senza
dubbio a Giov. Seb. Bach. Le sue melodie erano, a dir vero, strane, ma
piene d'invenzione, di novità, ed in nulla rassomigliavan quelle degli
altri compositori. Benchè il suo carattere serio lo trascinasse alla
musica grave e malinconica, egli poteva non pertanto, se era d'uopo,
piegarsi ancora, principalmente sonando, a delle idee leggiere ed
amabili. Il continuo esercizio nella composizione di opere gli avevano
acquistata tale abilità, che nelle partiture le più complicate, egli
abbracciava d'un solo colpo d'occhio tutte le parti coincidenti. Era
fornito d'un occhio così delicato, che nella più vasta orchestra,
scuopriva all'istante il menomo errore che vi si commetteva. Nella sua
direzione, badava moltissimo all'esattezza dell'esecuzione; e
possedeva tale certezza nella misura, che la sceglieva d'ordinario
colla massima rapidità.” Le sue opere sono quasi innumerabili, e
contengono tale scienza e tai semi di genio, che confessava il
grand'Haydn avere egli molto appreso, specialmente per le transizioni
di un modo all'altro, nelle opere del vecchio Bach (<i>V. Lett. di
Carpani Lett. 3</i>). Carlo Emmanuele il terzo de' suoi figli, ed il
più profondo tra questi, pubblicò la di lui musica in quattro parti
negli anni 1784-1788. Questo grand'uomo ebbe altresì il cappriccio di
mettere in musica i caratteri diversi degli uomini, come il <i>le
Brun</i> e prima di lui il gran <i>Leonardo da Vinci</i>, e i
<i>Caracci</i> li avevan designati colla matita (<i>Carp. Lett.
4</i>). Walther, Mitzler, ed Hiller nelle loro biografie ci han
lasciata la storia di sua vita, e Mr. Forkel ne ha pubblicata una
molto estesa.
</p>

<p>
<span class="smcap">Bach</span> (Gugl. Friedman) il primo figlio dell'immortale Giov.
Sebastiano Bach nacque a Weimar nel 1710. Apprese i principj della
musica non che sul cembalo e l'organo, ma anche nella <span
class="pagenum"><a name="Page_66" id="Page_66"></a>[66]</span>
composizione dall'illustre suo padre, e mostrò ben presto che non era
indegno di esserne il figlio. Proseguì i suoi studj nel 1725, colle
lezioni che Graun, allora maestro di concerto a Mersemburgo, e quindi
a Berlino, gli diè sul violino: applicossi nel tempo stesso nella
scuola di san Tommaso, all'altre scienze con ugual fervore, e studiò
finalmente la giurisprudenza e sopra tutto le mattematiche
nell'università di Lipsia. Chiamato a Dresda nel 1733, come organista
di S. Sofia, continuò quivi le mattematiche, sotto la direzione del
dotto professore Walz, ed esercitossi principalmente nell'algebra.
Egli si rese finalmente a Berlino, ove passò gli ultimi anni di sua
vita, col titolo in verità di maestro di cappella, ma senza impiego.
Fa in ver maraviglia, che questo gran virtuoso, non ostante il suo
sapere e la sua arte, si fosse ridotto a vivere disoccupato, de'
soccorsi, che davangli i suoi amici: ma deesi convenire ch'egli
medesimo era il suo maggiore nemico, e che il suo carattere tristo e
caparbio gl'impediva di conciliarsi la benevolenza de' suoi
contemporanei. Egli morì in un'estrema indigenza a Berlino nel 1784.
Vi sono di lui moltissime composizioni, che per non essere state date
alle stampe, cominciano a divenir rare, comechè molto pregevoli. Egli
era infatti, secondo l'unanime giudizio de' suoi contemporanei, il più
gran compositore di fughe, il più profondo organista, il più dotto
musico dell'Alemagna, e nel tempo stesso un ottimo mattematico (<i>V.
Forkel Alman. di Music. an. 1784</i>).
</p>

<p>
<span class="smcap">Bach</span> (Carlo-Fil-Emmanuele) secondo figliuolo del gran Bach,
maestro di cappella della principessa Amalia di Prussia, e direttore
di musica a Hamburgo nacque a Weimar nel 1714; fece i suoi primi studj
di musica nella scuola di san Tommaso a Lipsia: studiò la
giurisprudenza in quell'università, e quindi a Francfort; <span
class="pagenum"><a name="Page_67" id="Page_67"></a>[67]</span> e nel
tempo stesso fondò quivi un'accademia di musica, di cui aveva egli la
direzione, e per la quale componeva nelle solennità. Suo padre fu il
solo di lui maestro per la composizione ed il cembalo. Nel 1740 entrò
egli in Berlino al servizio della corte in qualità di musico di
camera, ed ebbe l'onore di accompagnare il suo re nel primo solo di
flauto ch'ei sonò dopo il suo possesso al trono. Nel 1767, andò come
direttore di musica a Hamburgo in luogo di Telemann, e con questa
occasione la sorella del re Amalia di Prussia il nominò suo maestro di
cappella. Malgrado le vantaggiose offerte che da varie parti gli si
fecero, egli preferì costantemente il soggiorno d'Hamburg finchè
visse. Cessò egli di vivere li 14 decembre del 1788, in età di 74
anni; infinite sono le di lui composizioni di musica sì vocale che
istrumentale pubblicate con le stampe. Egli è autore in oltre di più
opere didattiche: I. <i>Idea per comporre un contrappunto doppio
all'ottava di sei misure, senza conoscerne le regole</i>, 1757. Si
trova nel terzo volume delle <i>Memorie</i> di Marpurg. II. <i>Saggio
su la vera maniera di sonare il clavicembalo, con esempj e diciotto
modelli in sei sonate</i>. Il primo volume di quest'opera comparve in
Berlino nel 1759. Ne è stata pubblicata una seconda edizione in Lipsia
nel 1782, ed una terza accresciuta, ivi nel 1787, in 4º. III. <i>Il
secondo volume della stessa opera, contenente i principj
dell'accompagnamento e della fantasia libera</i>, Berlino 1762, e la
seconda edizione a Lipsia nel 1780. IV. <i>La sua vita</i>, scritta da
lui stesso, si trova nel terzo volume de' Viaggi di Burney. I scritti
didattici di Bach (in lingua tedesca), sono un nuovo servizio reso
all'arte. Il di lui <i>Saggio sul clavicembalo e l'accompagnamento</i>
è tutt'ora l'opra la più eminentemente classica, che la Germania
possiede <span class="pagenum"><a name="Page_68"
id="Page_68"></a>[68]</span> in questo genere. Nel primo volume, oltre
un gran numero di regole per l'esecuzione, fondate sul suo gusto
eccellente e la sua grande esperienza, egli insegna il modo di
situare, e muover le dita secondo la maniera di suo padre, la quale,
avvengachè già propagata da' suoi allievi, era non pertanto rimasta un
segreto della scuola di Bach. <i>I principj di accompagnamento</i> che
formano il volume secondo non rassomigliano in nulla a' libri ordinarj
sul basso continuo: non comincia egli per contrario a fare delle
osservazioni e a dar delle regole, se non da quello, ove hanno finito
i di lui predecessori. Mr. <i>Choron</i> ne ha fatta una traduzione
francese. Delle sue composizioni musicali, in generale, dice egli
stesso, che non ve n'ha che pochissime, che egli abbia potuto comporre
in piena libertà; e delle sue composizioni per il cembalo in
particolare, ch'egli aveva fatto i suoi sforzi per renderle d'una
esecuzione facile: “Parmi, ei soggiunge, che la musica dee
principalmente toccare il cuore, e non potrà mai il sonatore di
cembalo, almeno a mio parere, arrivarvi, se non pensa che a far del
rumore.” Il dottor <i>Burney</i> dice con molta ragione quel che
diceva Quintiliano delle opere di Tullio, cioè che le composizioni del
N. A. possono servire per giudicare del gusto e del discernimento de'
giovani artisti, a misura che sapranno apprezzarle. Mr. Bach è autore
d'una collezione di 330 ritratti de' più celebri musici.
</p>

<p>
<span class="smcap">Bach</span> (Giov. Cristof. Federico), maestro di concerto a
Bockeburgo, terzo figliuolo del gran Bach, nacque a Weimar nel 1732.
Egli è autore di più eccellenti sonate e concerti per il forte-piano
inserite nelle <i>Musicalisches Vielerley</i>, ossia <i>Miscellanee
musicali</i>, e nelle <i>Musicalische Nebenstunden</i>, o
<i>Divertimenti di musica</i>, stampate dal 1774, sino a <span
class="pagenum"><a name="Page_69" id="Page_69"></a>[69]</span> 1787.
Egli si avvicina nelle sue composizioni al gusto del suo maggior
fratello <i>Carlo-Emmanuele</i>: possedeva profondamente la storia
musicale, che appresa aveva da suo padre; le sue composizioni di
musica instrumentale e vocale sono dotte, maestose e temperate dalla
semplicità, e da un canto soave e pieno di melodia: egli aveva la più
grande facilità per esprimere le sue inspirazioni, ed un genio
inesauribile. Questo celebre musico terminò i suoi giorni li 26
Febrajo del 1795.
</p>

<p>
<span class="smcap">Bach</span> (Giovanni Cristiano), sopracchiamato il Milanese o
l'Inglese, figliuolo di un secondo matrimonio del gran Bach; maestro
di cappella della regina d'Inghilterra, nacque in Lipsia nel 1735.
Dopo la morte di suo padre, egli portossi a Berlino presso del suo
fratello Carlo-Filippo-Emmanuele, allora musico della camera del re,
perchè vi si perfezionasse sul cembalo e nella composizione. Egli
cominciava a svilupparvi dei talenti, e molte delle sue produzioni
erano state già accolte favorevolmente, allorquando le conoscenze
ch'ei fece con più cantatrici italiane, gli mossero brama di viaggiare
in Italia. Lasciò dunque Berlino nel 1759, si rese a Londra, ove
fermossi per sempre, eccettone un picciol viaggio, ch'ei fece in
Parigi poco innanzi la sua morte, che avvenne sul principio di gennaio
del 1782. Egli ha pubblicate dal 1775 sino al 1779, venti opere che
sono generalmente conosciute, e tutte appartenenti a musica
istromentale. Le sue opere e produzioni per canto, pregiate moltissimo
dagl'intendenti, sono state pubblicate in Milano ed in Londra, il solo
<i>Amadis des Gaules</i> eccettone, ch'egli poco avanti di morire fè
imprimere in Parigi. Tutte le sue composizioni ben si distinguono pel
fuoco del suo genio, e per uno stile facile e grazioso.
</p>

<p>
<span class="smcap">Bach</span> (Giov. Michele) <span class="pagenum"><a name="Page_70"
id="Page_70"></a>[70]</span> era da prima cantante a Tonlie; ma egli
vi rinunziò e viaggiò in Olanda, Inghilterra e in America. Di ritorno
nella Germania, studiò per qualche tempo a Hottinga nel 1779, e quindi
si stabili a Güstrow nel ducato di Mecklemburgo, ove era ancora l'anno
1793. Egli pubblicò a Cassel nel 1786, in lingua tedesca:
<i>Instruzione sistematica per apprendere il basso continuo, e la
musica in generale, per que' che vogliono insegnare, come per quei che
vogliono apprendere</i>, in 4.º (<i>V. l'Almanac. di Mus. di Forkel,
1784</i>).
</p>

<p>
<span class="smcap">Bacchini</span> (don Benedetto) monaco ed abbate della congregazione
di Monte-Casino, bibliotecario di Modena, e letterato insigne, non che
profondo antiquario, e critico giudizioso. Egli era nato nel 1651 a
Borgo san Donnino, nel ducato di Parma, e fattosi benedettino nel 1667
si diè allo studio con tale applicazione, che diede molto a dubitar di
sua vita. Rimesso in salute diè principio in Parma al <i>Giornale dei
Letterati</i> opera periodica, che fece spiccare la profonda dottrina
e lo squisito giudizio del dotto monaco, ma che gli trasse addosso un
gran numero di nemici, e così possenti essi furono, che giunsero ad
oscurarlo nello spirito del duca Ranunzio II, in guisa che l'anno 1691
questo principe bandì il giornalista da' suoi stati. D. Benedetto
ritirossi in Mantova, ed alquanti mesi dopo Francesco II, duca di
Modena, lo chiamò in sua corte, e fecelo suo istoriografo e
bibliotecario. Nel mese di luglio dell'anno 1721 fu dall'università di
Bologna nominato professore di storia ecclesiastica, e pochi giorni
dopo gravemente ammalatosi terminò ivi la sua vita all'età di 69 anni.
Egli lasciò molte dottissime opere tra le quali evvi una erudita
dissertazione <i>de sistris, eorumque figuris ac differentis</i>, a
cui Giacomo Tollio professore in Utrecht ha aggiunta una sua
dissertazione sullo <span class="pagenum"><a name="Page_71"
id="Page_71"></a>[71]</span> stesso argomento ed alcune note, ch'egli
ivi pubblicò per le stampe l'anno 1696.
</p>

<p>
<span class="smcap">Bacchio</span> seniore fioriva sulla fine del secondo secolo
dell'era cristiana. Egli è autore di una <i>Introduzione alla
musica</i> ossia degli <i>Elementi della greca musica</i> in forma di
dialogo. Questi è l'unico fra' greci armonici, che insegnò la musica
col solfeggio e con le note dell'intonazioni senza calcolo ed in
conseguenza da puro pratico. Dai desiderosi di profittarne deve farsi
più studio di Bacchio, che di nessun altro dei greci o latini
armonici; benchè senza la previa lezione di Aristide Quintiliano, per
la di lui troppa concisione sia malagevole il capirlo in qualche
parte. Bacchio c'insegna molti punti pratici, da niun altro dettati
ne' loro libri. Le note con cui egli contrassegna le corde, se
<i>Meibomio</i> non si fosse presa la pena di rovesciarle e cambiarle,
accomodandole a quello di <i>Alipio</i>, potevano dare gran lume per
interpretare i canti greci rimastici, e gli altri che si trovassero;
ma questo ardito grammatico, mancando di tempo o di posatezza per
riflettere su i libri, che c'interpretò, in questa ed in altre parti
dell'arte de' greci ci cagionò più danno che vantaggio, e stabilì fra'
letterati più pregiudizj che luminosi principj. <i>Barette</i>,
<i>Roussier</i>, e <i>Rousseau</i> saranno risponsabili agli amatori
della greca musica di non aver fatto riflessione bastevole su i
pregiudzj del <i>Meibomio</i>, e di averli con le loro eleganti penne
autorizzati (<i>Veggasi il Requeno Saggi tom. 1</i>). Franchino
<i>Gaffurio</i> da Lodi nel 15º secolo, e nel seguente <i>Mersenne</i>
e <i>Meibomio</i> ci hanno data la versione latina del <i>dialogo di
Bacchio</i>. In un manoscritto ben corretto dello <i>Scaligero</i>,
dice il <i>Meibomio</i> trovarsi un altro trattato di questo greco
scrittore sulla <i>Musica-pratica</i>, con alcuni altri frammenti
relativi allo stesso argomento, ch'egli promise di dar <span
class="pagenum"><a name="Page_72" id="Page_72"></a>[72]</span> poi,
greci e latini, trovandovisi più vestigj dell'antica (<i>Fabricc.
Bibl. Gr. tom. 2</i>).
</p>

<p>
<span class="smcap">Bachmann</span> (Christof-Luigi) studiò nel 1785, nell'università
d'Erlang, e vi fece imprimere un'opera in 4º, sotto questo titolo:
<i>Entwurf</i> ec., cioè: <i>Idee di un corso di teoria della musica,
in quanto è utile agli amatori di quest'arte</i>. È dessa una copia
esatta della <i>Dissertaz.</i> del dottor Forkel su lo stesso
soggetto.
</p>

<p>
<span class="smcap">Bachmann</span> (Francesco) dotto medico della Germania, ed autore
di un'opera latina, che ha per titolo: <i>De effectibus musices in
corpore humano</i>, Lipsiæ 1734. Vi si trovano delle buone
osservazioni e degli sperimenti sull'utilità della musica in certe
malattie, per cui merita di esser letta secondo il D.<sup>r</sup>
<i>Lichtenthal</i>, che, nel suo trattato dell'influenza della musica
sul corpo umano, ne fa onorevole menzione.
</p>

<p>
<span class="smcap">Bacilly</span> (Benigno de) abile compositore del secolo 17º,
scrisse un libro intitolato: <i>Remarques curioses sur l'art de bien
chanter</i>: cioè <i>Curiose osservazioni sull'arte di cantar
bene</i>, Parigi 1668.
</p>

<p>
<span class="smcap">Bacone</span> (Roggero) francescano inglese, morto nel 1294, è
autore di un libro: <i>De valore musices</i>. Evvi un altro
<i>Bacone</i> (Francesco), barone di Verulamio, cancelliere
d'Inghilterra, che col suo profondo genio e la forza del suo
intendimento spuntar fece i crepuscoli della vera filosofia in mezzo
alle tenebre ed all'oscurità del suo secolo. Nacque egli l'an. 1560 e
morì a 9 di Aprile del 1626. Le note della musica, di cui egli ragiona
nella sua <i>storia naturale</i>, provano che era ancora profondamente
versato ne' principj della composizione musicale. (<i>V. Hawkins.</i>)
</p>

<p>
<span class="smcap">Baehr</span> (Giov.), secondo altri Beer, maestro di concerto del
duca di Weissenfels, nacque nel 1652, e morì nel 1700. Walther <span
class="pagenum"><a name="Page_73" id="Page_73"></a>[73]</span>
racconta che un certo duca avendolo incaricato di comporre un'opera,
egli la terminò in sei settimane, e dimandò cento scudi. Questi
furongli pagati, a condizione ch'ei canterebbe alla tavola del duca;
il che egli accettò. Il duca, dopo di averlo inteso: <i>Non sarebbe
possibile</i>, gli disse <i>di far che un asino canti così bene? — Se
vostra altezza può giugnervi, lo dichiaro primo maestro di musica
dell'universo. — Baehr è un impertinente. — Io nol sono d'oggi
solamente.</i> Egli ha lasciate le seguenti opere: <i>Bellum
musicum</i>, 1701, in 4º; <i>Musicalische discurse</i>,
<i>Raggionamento di musica</i>, 1719; <i>Schola phonologica</i>, ossia
<i>scuola della voce</i>, o <i>del canto</i>. (<i>V. Walther ed
Ehrenpforte</i>).
</p>

<p>
<span class="smcap">Baglivy</span> (Giorgio) nato in Ragusa, dopo aver fatti i suoi
studj in Napoli, e in Bologna stabilissi a Roma, e vi fu professore di
medicina. L'imperiale società di Augusta, e la reale di Londra lo
ammisero tra' loro socj; egli morì nel più bel fiore delle sue
speranze nel 1707 in età di soli 38 anni. <i>Baglivy</i> ha pubblicato
un Trattato particolare, che merita di esser consultato, e che porta
il titolo di <i>Dissertazione sugli effetti della musica nelle
malattie cagionate dalla morsicatura della tarantola</i>, Roma 1696. E
benchè contro della medesima abbia scritto il ch. <i>Francesco
Serao</i>, professore di medicina nella reale università di Napoli, le
sue <i>Lezioni accademiche della tarantola</i> (Napoli 1742, in 4º),
dove s'impegna a provare non esser quel morbo e la sua pretesa
curazione col suono che una mera impostura, tuttavia altri professori
dottissimi, e di costui più recenti confermano le osservazioni e gli
sperimenti del <i>Baglivio</i>, e raccomandano la musica come uno de'
più valevoli rimedj in siffatta malattia: tali sono un <i>Kahler</i>,
un <i>Staroste</i>, un <i>Mojon</i>, un <i>Lichtenthal</i> ec.
</p>

<p>
<span class="smcap">Baillot</span> (Pietro), nato <span class="pagenum"><a
name="Page_74" id="Page_74"></a>[74]</span> circa il 1770, a Passy
presso Parigi, ove suo padre per lo innanzi avvocato al parlamento,
aveva stabilita una casa di educazione, prese quivi le prime lezioni
di musica e di violino, da poco buoni maestri. Verso il 1784, suo
padre avendo ottenuto una commissione di procuratore del re a Bastia,
portovvi seco la sua famiglia; ma egli morì ben tosto, e Baillot
trovossi in una assai penosa situazione. Mr. de Boucheporn intendente
dell'isola di Corsica, commosso da questo infortunio, offrì alla
vedova d'incaricarsi dell'educazione di suo figlio. Egli lo associò a'
suoi figli, e fecelo seco lor viaggiare. Così è ch'egli andò in Roma,
ove soggiornò lungamente, ed ebbe Polani per maestro, eccellente
professore della scuola di Tartini. Tornato a Parigi nel 1790, fu
presentato a Viotti, cui egli sorprese per la maniera ardita e franca
di suonare, e che volendo obbligarselo, gli offrì un posto
nell'orchestra allora sì ammirabile del teatro di <i>Monsieur</i> di
cui egli era direttore. Nel 1795, presentossi al Conservatorio, ove
riunì in suo favore tutti i voti, e fu nominato professore. In questa
qualità pubblicò egli l'eccellente <i>Metodo di violino</i> adottato
dal Conservatorio, ed al quale i bassi in contrappunto di Cherubini
posti sotto agli esempj, danno un nuovo rilievo agli occhi de'
compositori. Egli ha anche ordinato il <i>Metodo di violoncello</i>
adottato dal Conservatorio, e di cui lo stile è stato ammirato dai
musici. Nel 1806, Baillot secondo il cattivo esempio di un gran numero
di virtuosi de' nostri giorni, stimò a proposito di viaggiare nella
Russia e in Germania. Questi viaggi che durarono sino nel 1809, hanno
in tutto il settentrione d'Europa giustificata la celebrità, che ve
l'aveva preceduto. Di ritorno alla patria Mr. Baillot ha ripreso le
sue funzioni al Conservatorio, e la sua scuola produce ivi gran numero
<span class="pagenum"><a name="Page_75" id="Page_75"></a>[75]</span>
di eccellenti allievi. Egli si è occupato ancora della composizione,
ed ha pubblicato finora circa a dieci opere di duo, trio e concerti.
Qualunque sia il piacere che si prova nel sentirglieli eseguire, gli
amatori preferiscono di veder applicare piuttosto il suo talento a
quei di Viotti e di Boccherini, ch'egli rende con quella perfezione,
alla quale sembra impossibile il poter aspirare.
</p>

<p>
<span class="smcap">Baj</span> (Tommaso) autore del <i>Miserere</i>, che ordinariamente
si canta il giovedì santo nella cappella del papa in Roma, era nato a
Crevalcore presso Bologna, verso il 1650, e morto in Roma nel 1718. Il
suo Miserere è un capo d'opera per la prosodia e per la giusta
accentuazione delle parole. Questo pezzo è il solo tra le moderne
produzioni, che abbia ottenuto l'onore di essere ammesso nella
cappella pontificia.
</p>

<p>
<span class="smcap">Balhorn</span> (Luigi-Gugl.) nato nel ducato di Holstein, oltre una
quantità d'altre opere, pubblicò: <i>Prolusio de phonascis veterum,
vocis formandæ conservandæque magistris</i>, Alton e ad Hannover. Egli
morì li 20 maggio del 1777.
</p>

<p>
<a id="tn75"></a><span class="smcap">Ballière</span> (Carlo-Luigi-Dionisio) nato in Parigi a 9 maggio
1729 e morto a Rouen alli 6 novembre 1800. Egli acquistò delle
cognizioni molto estese nella chimica, nelle matematiche, nella
storia, nelle belle lettere e nella poesia. La sua riputazione gli
acquistò delle relazioni con J. J. Rousseau, d'Alembert, Diderot,
Voltaire, Fontenelle, e più altri. L'accademia di Rouen, di cui egli
era membro, approvò la sua <i>Théorie de la Musique</i>, in 4.º a
Paris 1764. Quest'opera è divisa in due parti. La prima, che contiene
la teoria generale, è l'esposizione delle leggi della musica pura e
semplice, come ci è stata data dalla natura. La seconda contenendo la
teoria della musica moderna, è un ritratto delle alterazioni
introdotte da' moderni nella musica naturale, e di quelle che la
pratica rende indispensabili. <span class="pagenum"><a name="Page_76"
id="Page_76"></a>[76]</span> L'A. per render semplice il suo oggetto,
considera qui il suono relativamente alla musica: ma la sua teoria è
essenzialmente viziosa, imperocchè la scala de' suoni vi è fondata su
i tuoni del corno di caccia. Ecco il giudizio che ne dà un moderno
scrittore, il quale alla cognizione di una profonda teoria ha unita
ancora una ben meditata pratica. “Ad onta di alcuni sbagli, ei dice,
l'opera di Mr. Ballière annunzia dello spirito e qualche instruzione,
almeno nella fisica e nella geometria; ma non bisogna cercare nè
musica, nè buon senso presso uno scrittore, che vedendosi in aperta
contraddizione con la pratica, giunge fino a sostenere che la scala
vocale sia falsa. Quando si arriva fino a tal punto, altro non si
prova, se non che s'ignora affatto cosa sia lo applicare le scienze
alle arti.” (<i>V. Choron Notions élément. d'Acoustiq. Paris
1808.</i>)
</p>

<p>
<span class="smcap">Banchieri</span> (Don Adriano) Bolognese, monaco olivetano e dotto
scrittore di musica su la fine del secolo 16º e i principj del
seguente. Le sue opere, riferite diligentemente da Walter, sono troppo
importanti per essere qui omesse. <i>Conclusioni nel suono
dell'organo, di D. Adr. Banchieri, olivetano, ed organista di san
Michele in Bosco, novellamente tradotte e dilucidate in scrittori
musici ed organici celebri</i>, opera 20ª in Bologna 1609, in 4.º;
<i>Cartella musicale</i>, Ven. 1613, in 4º; <i>Duo in contrappunto
sopra ut, re, mi, fa, sol, la</i>, Venezia 1613, in 4º; <i>Duo
spartiti al contrappunto in corrispondenza tra gli dodici modi, ed
otto tuoni, sopra li quali si pratica il metodo di fugare le cadenze
con tutte le risoluzioni di seconda, quarta, quinta diminuita e
settima, con le loro duplicate: come si trasportano gli modi per voci
e stromenti così acuti come gravi, ec.</i>, Ven. 1613, in 4º;
<i>Moderna Pratica musicale</i>, opera 37ª, Venezia <span
class="pagenum"><a name="Page_77" id="Page_77"></a>[77]</span> 1613,
in 4º; <i>Cartella musicale nel canto figurato e contrappunto</i>,
Ven. 1613, in 4º. Il P. Martini cita in oltre del Banchieri <i>Lettere
Armoniche</i>. Questo dotto monaco, per rimediare all'imperfezione
della scala diatonica di Guido, aggiunse la settima monosillaba
<i>Bi</i> per bequadro, e <i>Ba</i> per bemolle al settimo suono di
essa, ed egli riferisce che questa addizione era stata sommamente
approvata in Roma: sicchè l'addizione del <i>Si</i> fatta poi dai
francesi, benchè più comoda alla pronunzia, e comunemente adottata
oggidì, è posteriore a quella degl'italiani, come con la testimonianza
di Banchieri lo ha provato Rousseau nel suo <i>Dizionario</i> (<i>Art.
si</i>).
</p>

<p>
<span class="smcap">Bann</span> (Giov. Alberto): non sappiamo altro di questo autore se
non ciò che ne rapporta il dotto <i>Cristoforo Augusto Heumann</i>
nella sua <i>Introduzione alla Storia letteraria</i> (Hannover 1746),
cioè che egli pubblicò un libro col titolo: <i>De Musicæ natura e ortu
et progressu</i>, Amsterdam 1645, e che va unito ad una collezione di
opuscoli sul metodo de' buoni studj.
</p>

<p>
<span class="smcap">Banti</span> (La signora): nata a Crema nel 1757, ella è morta in
Bologna li 18 febrajo 1806. Era questa donna una cantatrice del primo
ordine, che meritato aveva il sopprannome di <i>virtuosa del
secolo</i>: recitò da prima donna su i teatri d'Italia, di Parigi e di
Londra, ove brillò, per il corso di nove anni, col medesimo successo.
Fu aperto il suo corpo, e trovossi che i polmoni avevano un
considerabilissimo volume.
</p>

<p>
<span class="smcap">Barbaro</span> (Daniele) nobile Veneziano. Questa illustre famiglia
è stata la sorgente di più letterati: Daniele seguì le orme de' chiari
suoi antenati, non che nell'applicazione alle scienze e alle
belle-lettere, ma anche nello zelo per la prosperità ed i progressi
de' buoni studj, ne' mezzi che liberalmente somministrava alle persone
di lettere, e nella corrispondenza <span class="pagenum"><a
name="Page_78" id="Page_78"></a>[78]</span> ed amicizia ch'egli
trattenne con tutti i dotti uomini del suo secolo. Giulio III, l'anno
1552, il creò coadjutore del patriarcato d'Aquileja, e nel 1563 egli
intervenne al concilio di Trento, ove diè grandi pruove di sua
dottrina, e morì quindi a Venezia nel 1570, in età di 67 anni.
Filosofo, matematico, teologo e letterato insieme, Daniele illustrò
colle sue opere le scienze tutte, nelle quali erasi esercitato. Nella
copiosa raccolta, che possedeva il P. <i>Martini</i> in Bologna, dei
<i>Scrittori di Musica</i>, dice egli stesso esservi un <i>Trattato
MS</i>. della <i>Musica</i> di questo autore, scritto in lingua
italiana, e probabilmente autografo (<i>Storia ec. tom. 3, p.
449</i>). Egli tratta ancor della Musica nelle sue annotazioni a
<i>Vitruvio</i>, di cui diè al pubblico una buona traduzione italiana
nel 1566.
</p>

<p>
<span class="smcap">Barca</span> (P. don Alessandro) delle scuole pie, pubblico
professore di diritto canonico nell'università di Padova, e
vice-segretario per le scienze in quell'accademia. Nelle relazioni
accademiche dell'ill. ab. <i>Cesarotti</i> due se ne trovano di
altrettante memorie ivi recitate dal P. Barca intorno alla Musica, noi
le rapporteremo per intero, dar non potendone un saggio più preciso e
così ben fatto. La prima <i>Memoria</i> è dell'anno 1783, ed eccone il
ragguaglio che ne dà il Cesarotti. “La matematica presiede ugualmente
all'armonia metaforica delle sfere, e alla reale della musica.
Coltivatore appassionato dell'una e dell'altra facoltà il P. Profr.
Barca essendosi proposto di dar una <i>nuova teoria di musica</i>
appoggiata a un principio del tutto nuovo e generale, vi preparò la
strada con una <i>Memoria preliminare</i>, frutto del suo zelo
accademico, la di cui lettura occupò successivamente varie sessioni.
Delle due parti in cui è divisa, presenta prima una descrizione del
fenomeno dell'armonia e delle consonanze, descrizione che in ogn'altro
caso avrebbe <span class="pagenum"><a name="Page_79"
id="Page_79"></a>[79]</span> potuto omettersi (essendo il fenomeno non
punto nuovo) ma che in questo si rendeva necessaria, perchè dal modo
con cui viene esposta dal N. A. risulta tale l'effetto delle
consonanze semplici, quale finora non fu osservato da alcuno. Tutti i
teorici da qualche tempo avevano nell'armonia riconosciuto il basso
fondamentale, vale a dire convenivano universalmente nel riconoscere
nell'armonia di più suoni un suono principale e dominante sostenuto e
rinforzato dagli altri. Ma non s'erano però avveduti che lo stesso
appunto accadeva anche nelle semplici consonanze; e che sempre anche
in esse i due suoni equivalevano a un solo che l'altro sostiene e
rinforza; o se pure l'avevano osservato, era però sfuggito alla comune
osservazione esser questo suono ora il grave, ed ora l'acuto dei due,
talora, quel ch'è più, in alcune successioni anche di consonanze
semplici un terzo diverso dagli altri due: in quella maniera stessa
che sempre accade nell'armonia piena di terza maggiore alla terza
minore, e alla sesta maggiore, e all'opposto nell'armonia piena di
terza minore alla terza maggiore e alla sesta minore. Certo adunque il
P. Barca di portar la materia alla più esatta precisione, e di
metterla in lume non osservato premise a ragione la descrizione del
fenomeno. Di questa, come d'un esatto ragguaglio per paragonar le
cause agli effetti, fa uso il N. A. nella seconda parte della sua
Memoria, in cui prende ad esaminare le teorie della musica, non però
tutte, ma quelle soltanto che appogiate alla semplicità delle ragioni
delle consonanze contengono molto di vero, e avendo perciò qualche
cosa di comune col suo nuovo principio possono dare alla sua
dimostrazione un qualche esterno risalto. Fa egli pertanto
successivamente varie opportune riflessioni sulle teorie del
<i>Galileo</i>, del <i>Cartesio</i>, dell'<i>Eulero</i>, e del
<i>Diderot</i>, le quali riflessioni, <span class="pagenum"><a
name="Page_80" id="Page_80"></a>[80]</span> oltre al portar l'esame
delle suddette teorie a una non comune esattezza, e indicar i difetti
di ciascheduna relativi ai proprj loro supposti, danno alfine un
risultato uniforme, vale a dire essere insufficiente qualunque teoria
di sola semplicità, a render ragione del fenomeno dell'armonia e delle
consonanze, come fu dall'A. precedentemente descritto. Questa
conclusione sarà il fondamento dal quale dovrà partire il N. A. quando
verrà poi a comunicarci il suo nuovo principio teorico d'un'arte che
tanto interessa: l'universale ignora quanto debba a quelle scienze
astratte e severe, di cui talora più d'uno domanda spensieratamente
<i>a che pro</i>? Così è; la società non ha verun'arte non dirò di
comodo, ma di delizia e di lusso che non sia dovuta pressochè
interamente alle fatiche dei dotti.” La seconda Memoria è dell'anno
1787, e questo è il ragguaglio che ne dà il <i>Cesarotti</i>. “Gustar
la musica, egli dice, è dono universal degli orecchi, saper la
ragione, per cui si gusta è pregio particolar dello spirito, e pregio
così raro che non è ancora ben certo se alcuno il possegga per modo da
spiegar adeguatamente tutti i musicali fenomeni. Così certamente non
sembra al N.A., il quale da qualche anno si occupa nel rintracciar il
principio d'una <i>nuova teoria della musica</i>. Aveva già egli
mostrato nella precedente <i>Memoria</i> che in due sole maniere si
cercò finora, e doveasi cercar dai filosofi di render ragione delle
consonanze e dell'armonia, che l'una si appoggiava all'assuefazione
dell'organo, e alla ragione di tale o tal circostanza, coll'altra se
ne rintracciava il fondamento nella metafisica del piacere, e nelle
immediate sue cause, che alla prima classe appartenevano le teorie di
risonanza e di terzo suono, alla seconda le teorie di semplicità di
ragioni, le quali tuttochè diversificate nell'esposizione presso il
<i>Galileo</i>, il <i>Cartesio</i>, l'<i>Eulero</i> e 'l
<i>Diderot</i> <span class="pagenum"><a name="Page_81"
id="Page_81"></a>[81]</span> hanno però tutte la stessa base, e che
finalmente sì l'una che l'altra specie di teorie erano del pari
lontane dal presentarci un vero e assoluto principio generatore e
spiegator dei fenomeni. Siccome però alla semplicità di ragioni non
può assolutamente negarsi una qualche porzion d'effetto, come pur fu
mostrato altrove dall'autore stesso; così dietro a questa
considerazione spera egli di esser finalmente giunto alla scoperta di
cotesto desiderato principio, ch'egli fa consistere nella semplicità
combinata colla proporzione. A sgombrar gli equivoci, egli prende
tosto a spiegarci cosa egli intenda per proporzione relativamente alla
musica e al bello fisico, e avendo nella proporzione presa in generale
distinto tre specie di ragionevolezza, di <i>natura</i>,
d'<i>instituzione</i>, di <i>convenienza</i>, conchiude che il bello
di proporzione non dee cercarsi nelle proporzioni astratte, ma
nell'esemplare stesso del bello fisico, con cui quelle non sempre e
assolutamente convengono. Quindi perchè l'esemplar fisico abbia la
bellezza di proporzione, vi ricerca tre condizioni,
<i>commensurabilità</i> nelle parti, <i>relazione</i> fra esse, e
<i>ordine proporzional</i> dei rapporti, dalle quali condizioni
riunite risulta il massimo effetto del <i>bello musico</i>. La
<i>commensurabilità</i> consiste nella semplicità di ragioni, la quale
ammettendo il più e 'l meno si propone a misurarla un calcolo proprio;
la <i>relazion</i> delle parti, oltre all'ajuto ch'ella deve alla
detta semplicità, è non poco sostenuta dai fenomeni delle risonanze e
del terzo suono; finalmente la terza condizione dell'<i>ordine</i> dei
rapporti è quella che identifica la nuova teoria, e la rende atta a
spiegar que' fenomeni, che ad ogn'altra spiegazione resistono. Con
queste tre condizioni vengono determinate le ragioni musiche
consonanti, e tutti i casi d'armonia consonante per terza maggiore e
terza minore, e tutto corrisponde <span class="pagenum"><a
name="Page_82" id="Page_82"></a>[82]</span> così esattamente al
fenomeno delle consonanze e dell'armonia, che sembra quasi il
fenomeno, come si esprime l'A., dedotto dalla teoria piuttosto che la
teoria immaginata dietro il fenomeno.” Nel primo tomo dei <i>saggi
scientifici</i> dell'Accademia di Padova pubblicato nel 1786, si
trovano le due Memorie del P. Barca sotto il titolo d'<i>Introduzione
ad una nuova teoria di musica</i>.
</p>

<p>
<span class="smcap">Bardi</span> (Giovanni de') fiorentino dei Conti di Vernio nel
secolo 17º, cavaliere virtuoso e liberale, di gran cuore, di ottimo
gusto, di gentilezza somma, di molta cognizione in ogni genere di
letteratura e conseguentemente stimatore giusto e amante de'
letterati, a' quali ogni ajuto e favore somministrava. Egli riuniva in
sua casa i primi uomini nella musica, che erano allora in Firenze,
dove passavan le ore non come è il costume de' nostri tempi, in oziose
cicalate, in giuoco rovinoso, frutto della trascurata educazione e
della pubblica scostumatezza, ma in dilettevoli e virtuose adunanze,
ove la coltura dell'ingegno, il non frivolo spirito e l'attica
urbanità vedevansi rifiorire insieme col sincero amor delle lettere, e
delle utili cognizioni. I loro ragionamenti cadevano per lo più su gli
abusi introdotti nella moderna musica, e su la maniera di restituire
l'antica da tanto tempo sepolta sotto le rovine dell'impero romano.
Fra questi i più celebri erano <i>Vincenzo Galilei</i>, padre del
Colombo della nuova filosofia, <i>Girolamo Mei</i> e <i>Giulio
Caccini</i>, le di cui dotte opere sulla musica dir si possono il
risultato di quelle erudite conversazioni. Il conte di Vernio divenne
poi Maestro di camera a' servigi di papa Clemente 8º, e finì i suoi
giorni in Roma con la meritata riputazione di gran letterato e di
protettor delle lettere. Nel secondo tomo delle opere di
<i>Giambattista Doni</i> stampate in Firenze nel 1763, si trova di
Giovanni de' Bardi <i>Discorso a Giulio <span class="pagenum"><a
name="Page_83" id="Page_83"></a>[83]</span> Caccini, Detto Romano,
sopra la Musica antica, e 'l cantar bene</i>, pubblicato per la prima
volta per opera di Ant. Franc. <i>Gori</i>, e Giovanbatt.
<i>Passeri</i> (<i>V. nouv. dictionn. de Bibliogr. par M. Fournier,
Paris 1809</i>).
</p>

<p>
<span class="smcap">Baron</span> (Ernesto Gottlieb) musico di camera del re di Prussia,
nacque a Breslavia nel 1696; dopo aver fatti i suoi studj entrò nel
1728 al servigio del Duca di Saxe-Gotha, e finalmente nel 1730, si
stabilì in Berlino, ove due anni dopo fu ricevuto alla cappella reale,
alla quale restò attaccato sino alla morte. Egli pubblicò in Berlino
nel 1756 <i>Saggio di una dissertazione su la melodia</i>, in tedesco:
e nelle <i>Memorie</i> di Marpurg, tom. II, <i>Pensieri sopra diversi
oggetti di musica</i>.
</p>

<p>
<a id="tn83"></a><span class="smcap">Barthelemy</span> (ab. Giangiacomo) nato a Cassis presso Aubagne li
20 Gennaro del 1716; mandato da' suoi in Marsiglia sotto il P. Renaud
dell'oratorio vi apprese l'arabo, il siriaco e 'l greco, e vi
abbracciò lo stato ecclesiastico, quindi venne a Parigi, ed un viaggio
che fece in Italia accrebbe le sue cognizioni. Al suo ritorno
l'accademia delle iscrizioni, e la società reale di Londra si diedero
premura di annoverarlo tra' loro membri. Le <i>Memorie</i> della prima
contengono gran numero de' suoi scritti: si sono stampate a parte
molte altre di lui opere, tra le quali la più celebre è quella
intitolata, <i>Voyage du jeune Anacharsis</i>, a Paris 1788, 4 vol. in
4º. L'ab. Barthelemy, che aveva profondamente studiate l'arti e le
usanze de' Greci, nel terzo tomo tratta a lungo della <i>greca
Musica</i>, della sua origine, de' suoi progressi e della sua
decadenza all'epoca in cui egli finge il viaggio del suo scita
filosofo. Egli impiegò trent'anni nel comporre quest'opera, e non
furono perduti. I filosofi, gli storici, gli uomini di gusto vi
trovarono tutto ciò che poteva istruirli e piacer loro: stile
piacevole, tratti delicati, passaggio felice da un soggetto grave
<span class="pagenum"><a name="Page_84" id="Page_84"></a>[84]</span>
ad un altro più ridente, ricche dipinture, giudizj rapidi e adeguati,
erudizione immensa ed assai ben messa in uso. Questi vantaggi così
rari in una sola opera l'han posta tra le migliori, che abbia prodotte
il secolo decimottavo. Tuttavia il <i>Cesarotti</i> non lascia di
farne la seguente critica in una lettera scritta in francese a Mr.
<i>Merian</i>. “Io trovo, egli dice, questo libro dell'Anacarsi un
poco inferiore alla sua celebrità: non già che non possa a giusto
titolo lodarsi, ma parmi che il pubblico non l'abbia messo al suo
rango. Egli è una collezione di estratti molto ben fatti di tutto ciò
che riguarda i greci: egli è un mosaico faticato con molta maestria,
ma non è poi al fondo che un'opera di erudizione scritta con grazia.
Io vi veggo il piano di un uomo dotto, e l'esecuzione di un letterato;
ma non vi riconosco l'uomo di genio, il filosofo profondo, il critico
delicato ed imparziale. Non è, nè un romanzo interessante tessuto su
le orme della storia, nè una storia ragionata della religione, del
governo e delle arti de' greci; nè un parallelo ingegnoso e piccante
de' costumi antichi e moderni. Quel che vie più mi disgusta si è che
l'autore facendo sembianza di volermi regalare di tutto questo, e dopo
avermi adescato con tale lusinga, mi scappa dalle mani, e mi dà il
cambio senza consultar troppo il mio gusto. Cosicchè, per dirla
daddovero, ella è un'opera difettosa in tutti i generi. Vi ha, io ne
convengo, de' quadri, de' caratteri, alcuni pezzi di eloquenza, ma
manca d'insieme, d'azione, d'interesse sì drammatico, che filosofico;
tutto vi è interrotto, sdrucito, minuzzato; i fatti più rimarchevoli
vengono soffocati da lezioni monotone e da minuti dettagli. Anche fino
i viaggi non son regolati da un piano, nè condotti dalle circostanze;
si va, si viene, si torna senza che se ne sappia abbastanza il motivo.
In oltre <span class="pagenum"><a name="Page_85"
id="Page_85"></a>[85]</span> egli è desso Anacarsi? e non vi vedete
voi già sotto questa maschera il buon abate Barthelemy, che si mostra,
e nemmeno egli vuole che si prenda scambio!” Cheche sia di tutto ciò,
l'opera è stata tradotta in tutte le lingue delle nazioni culte; in
inglese, <i>Londra</i> 1794, 7 vol. in 8º; in italiano, Venezia 1791,
12 vol. in 12º, nel quarto tomo della quale edizione il Traduttore vi
ha aggiunta un'<i>Appendice</i> al capitolo dell'autore <i>sulla
Musica de' greci</i>: egli dice di avere consultato il codice
originale dal secolo 12º o 13º degli <i>Armonici di Tolomeo</i>, che
si trova nella Biblioteca de' cisterciensi di san Michele di Murano
presso Venezia, e nel quale codice va aggiunto un <i>trattato di
Aristosseno</i> sinora inedito, e diverso del tutto da quanto corre
sotto a nome di questo scrittore armonico. Il traduttore in questa
appendice pretende di dar nuovi lumi sopra questo argomento, che a suo
parere mancavano nell'opera dell'autore francese, ma parmi che il
lettore possa dire alla fine col Comico: <i>Fecistis probe: incertior
sum multo quam dudum</i>. Tra le opere dell'abate <i>Barthelemy</i>
un'altra se ne trova, che riguarda la musica: essa è intitolata,
<i>Entretiens sur l'état de la musique grecque au quatrieme siecle
avant l'ere chretienne</i>, a Paris 1777, in 8º, cioè <i>Trattenimenti
sullo stato della musica greca intorno al quarto secolo innanzi l'era
cristiana</i>, ove trovansi delle eccellenti riflessioni sulle cause
del dicadimento del gusto in quest'arte a quell'epoca. L'ab.
Barthelemy non ostante l'alta riputazione di cui godeva, e la saggia
sua condotta fu una delle vittime della rivoluzione: egli all'età di
78 anni posto in prigione nel 1793, soffrì senza esser punto commosso
la perdita di sua libertà, ed attendeva con serenità e calma la fine
de' suoi giorni, allorchè fu reso in seno della sua famiglia. Pochi
giorni dopo leggendo la quarta <span class="pagenum"><a name="Page_86"
id="Page_86"></a>[86]</span> epistola del primo libro di Orazio parve
che si fosse addormentato, ed egli più non esisteva. Le lettere il
perdettero a' 30 Aprile del 1795.
</p>

<p>
<span class="smcap">Bartoli</span> (Daniele) nato a Ferrara nel 1608, fecesi gesuita nel
1623, oratore celebre pel suo tempo; filosofo e purista in materia di
lingua, si rese molto commendevole per i suoi talenti, non che per la
beltà e nitidezza della sua dizione. Egli pubblicò gran numero di
opere tutte in lingua italiana: il suo stile è di un genere nuovo,
vivo, energico, solido e piccante, ma troppo ricercato e raramente
fluido e naturale: tuttavia egli è riguardato come uno de' più puri
scrittori della lingua italiana. Le sue opere che non riguardano la
storia, sono state raccolte e pubblicate in Venezia nel 1717, 3 vol.
in 4º, tra queste ve ne ha una che ha per titolo: <i>Del suono, de'
tremori armonici, e dell'udito</i>, e della quale se ne sono fatte
varie edizioni a parte, come in Roma 1672, in 12º; e in Bologna 1780.
Quest'opera, che tratta dell'Acustica, non è senza merito. Mr. Chladni
(<i>Traité d'Acoustiq. a Paris 1809.</i>) la cita con elogio. Il pad.
Bartoli morì nel 1685 in età di 77 anni.
</p>

<p>
<span class="smcap">Bartolini</span> (Gaspare) dottore in medicina e professore di
anatomia a Copenhague, quivi nato l'anno 1654, è l'autore di un
trattato latino <i>De tibiis veterum</i>, che fu impresso per la prima
volta in Roma nel 1677, e nello stesso anno a Parigi, e quindi con
molte addizioni e con figure a Amsterdam 1679. Egli forma tre libri,
che contengono trentasei capitoli. In quest'opera, malgrado la più
estesa erudizione, il suo autore illustra solamente tutto
l'accessorio, e lascia l'essenziale cinto di folte tenebre; poichè e'
insegna quasi tutto quel che si è detto intorno alle tibie o flauti
degli antichi, ma non ispiega punto come essi erano fatti, e molto
meno in che differivano <span class="pagenum"><a name="Page_87"
id="Page_87"></a>[87]</span> le loro diverse specie. L'A. era buon
grammatico, ma non era musico, e bisogna possedere un'arte per ben
comprendere gli autori che ne parlano; soprattutto quando essi non
entrano in alcun dettaglio, e riguardano la materia come perfettamente
conosciuta. Reca quindi meraviglia come abbia potuto asserire l'ab.
Dubos, che, “la matiere a été comme epuisée par Bartholin, dans son
traité des instrumens à vent de l'antiquité.” (<i>Reflex. crit. t. 3,
sect. 3.</i>)
</p>

<p>
<span class="smcap">Bartolomeo</span>, inglese viveva nel decimoquarto secolo; nel 1366
scrisse un'opera col titolo: <i>Liber de proprietatibus rerum</i>, che
fu impressa nel 1485, in fol. Hawkins ci assicura, che per la
composizione della sua storia della musica, egli ha consultato spesso
e con profitto quest'opera, principalmente per quel che riguarda le
invenzioni de' nuovi istrumenti di musica, che si fecero in quel
secolo di tenebre.
</p>

<p>
<span class="smcap">Bartolocci</span> (Giulio) professore di ebreo in Roma, nato nel
1680, a Celleno, ci ha lasciato un'opera intitolata: <i>De hebraeorum
musicâ, brevis dissertatio</i> (<i>V. la bibliot. rabbin. in Roma
1693, p. IV;</i>) e <i>de psalmorum libro, psalmis et musicis
instrumentis</i>, ibid. p. II. Egli morì in Roma nel 1687. <i>V.
Walther.</i>
</p>

<p>
<span class="smcap">Baryphon</span> (Arrigo) abile teorico inglese, che fioriva verso il
1630, è autore di molti trattati, di cui uno particolarmente, che ha
per titolo <i>Plejades musicæ</i>, è lodato come un eccellente libro
da Walther.
</p>

<p>
<span class="smcap">Bassentin</span> (Giacomo) astronomo scozzese nel secolo 16º, si
applicò particolarmente allo studio delle mattematiche, che per alcun
tempo insegnò con distinzione nell'università di Parigi. Tra' suoi
scritti pieni di senso e di giudizio vi ha eziandio un trattato <i>De
musicâ juxta Platonem</i>. Bassentino morì in Iscozia nel 1568.
</p>

<p>
<span class="smcap">Bastide</span> (Mr. de la) è <span class="pagenum"><a name="Page_88"
id="Page_88"></a>[88]</span> autore delle <i>Variétés littéraires,
galantes</i> ec. 1774, in 8º. Nella seconda parte si trova una lettera
<i>su le grandi scuole di musica</i>, che potrà interessar gli
amatori. Lo stile e le maniere di Pergolesi, di Lully e di Hendel vi
sono perfettamente analizzate.
</p>

<p>
<a id="tn88"></a><span class="smcap">Bates</span> (Joah) musico celebre inglese, conosciuto per le sue
composizioni assai pregevoli: egli unì nella sua giovinezza allo
studio della musica quello delle mattematiche, che lo pose in istato
di pubblicare la sua opera <i>On Harmonies</i>, cioè <i>sopra i suoni
e gli accordi</i>, che gli acquistò la più gran riputazione in
Germania, in Francia, ed in Italia. Egli occupava molte cariche in
Londra, tra le quali quella di direttore dell'ospedale di Greenwich.
L'organo era il suo strumento favorito. Dopo l'anno 1784 dirigeva
ciascun anno l'orchestra riunita per celebrare l'anniversario del cel.
<i>Handel</i>, e vi sonava l'organo. Si ha di lui l'opera di
<i>Farnace</i> in musica, e molte sonate per il forte-piano. Bates
morì in Londra nel 1799.
</p>

<p>
<span class="smcap">Bate</span> (William) autore di musica e gesuita irlandese,
superiore del seminario di questa nazione in Salamanca, nato d'una
famiglia assai distinta a Dublino nel 1664 studiò per più anni in
Oxford. Lasciò un trattato di musica che ha per titolo:
<i>Introduzione all'arte della musica</i>, Londra 1596, in 4º. Pochi
anni dopo ritoccò egli quest'opera, e nuovamente pubblicolla senza
data con questo titolo: <i>Introduzione nell'arte del canto per quegli
che desiderano di apprenderlo</i>. <i>V. Hawkins.</i>
</p>

<p>
<span class="smcap">Baton</span> il giovane, sciocco difensore dell'antica musica
francese, pubblicò in Parigi nel 1754, <i>Examen de la lettre de Mr.
Rousseau sur la musique française</i>. La viola era il suo stromento
favorito, a cui fece egli de' miglioramenti, e davane lezione in
Parigi. Fece anche inserire una <i>Memoria su la viola</i> nel
Mercurio di Francia, ottobre 1757, p. 143.
</p>

<p>
<span class="pagenum"><a name="Page_89" id="Page_89"></a>[89]</span>
<span class="smcap">Batteux</span> (ab. Carlo) dell'accademia delle iscrizioni,
professore di belle lettere, e scrittore pregiatissimo, morto in
Parigi nel 1780. Abbiamo di lui un'opera interessante per la
letteratura, di cui la prima parte venne pubblicata nel 1746, in un
vol. col titolo <i>des Beaux arts reduits à un même principe</i>: e
quindi avendovi aggiunto l'autore altre due parti, la diè al pubblico
in 5 volumi in 12º nel 1775, col titolo di <i>Principes de la
littérature</i> ec. a Paris. Nella terza parte, ove tratta del
principio dell'imitazione, la sezione terza è tutta <i>su la musica e
la danza</i>, e vi si trovano delle ottime riflessioni. Il professore
Ramler ha dato una buona traduzione alemanna di quest'opera, con dotte
note. L'ab. Batteux è ancora autore d'un'altra opera molto utile alla
storia della musica; essa ha per titolo: <i>Mémoires concernants
l'histoire, les sciences, les arts, les mœurs, et les usages des
chinois</i>: cioè <i>Memorie che riguardano la storia, le scienze,
l'arti, i costumi e gli usi de' Cinesi</i>, 14 vol. in 4º a Parigi
1776-1789. Questa curiosa collezione fu cominciata da Batteux, e
terminata da Bréquigny, in essa gli autori tessono a lungo la storia
della musica presso i Cinesi.
</p>

<p>
<span class="smcap">Baud</span> (Mr.) pubblicò nel 1803, un piccolo libro in 12º,
intitolato: <i>Observations sur les cordes à instrumens de musique,
tant de boyau que de soie</i>; cioè: “Osservazioni intorno alle corde
degl'instromenti di musica, sì di budello, che di seta.” In seguito di
quest'opera si vede una lettera di Mr. Gossec, e 'l suo rapporto
all'instituto nazionale sulle corde di Mr. Baud.
</p>

<p>
<span class="smcap">Baumgaertner</span> (Giov. Batt.), celebre maestro di violoncello,
morto a 18 maggio 1782, a Eichstedt, era virtuoso di camera del
vescovo di quella città; impiegò a viaggiare la più parte di sua
giovinezza. Nel 1776, dimorava a Amsterdam: da questa città fu
chiamato alla <span class="pagenum"><a name="Page_90"
id="Page_90"></a>[90]</span> real cappella di Stockolm, ma il rigido
freddo il costrinse a lasciar presto tal servizio. Dopo avere
soggiornato alcun tempo a Hambourg e a Vienna, si stabilì finalmente a
Eichstedt dove morì fra breve di tisichezza. Egli è molto benemerito
degli amatori del suo istrumento per il trattato che pubblicò alla
Haye, sotto questo titolo: <i>Istruzione di musica teoretica e pratica
ad uso del violoncello</i>. Compose egli eziandio quattro concerti per
il violoncello, con accompagnamento, e sei a solo con 35 cadenze per
tutti i tuoni: sono questi molto stimati per il loro canto facile e
piacevole.
</p>

<p>
<span class="smcap">Baumgarten</span> (Giorgio), cantante in Berlino, ove pubblicò nel
1673, una seconda edizione corretta della sua opera: <i>Rudimenta
musices</i>.
</p>

<p>
<span class="smcap">Baurans</span> poeta e musico morto in Tolosa sua patria l'anno
1764, in età di 54 anni. Venne egli a Parigi per esercitarvi i suoi
talenti, trovò che una coppia di attori di opere buffe italiani
rappresentò con applausi sul teatro della accademia reale i graziosi
intermezzi di <i>Pergolesi</i>, di <i>Iommelli</i>, di <i>Rinaldo</i>.
Queste rappresentazioni diedero luogo a tante dispute sulla musica, e
prepararono la rivoluzione operata pochi anni da poi nella musica
francese. Baurans, uomo di gusto, si dichiarò a pro dell'italiana, e a
questo oggetto adattò la musica della <i>Serva padrona</i> e del
<i>Maestro di musica</i>, due opere buffe di compositori italiani, a
delle parole francesi; e questo fortunato saggio fu l'epoca della
rivoluzione del gusto di questa nazione per la musica italiana.
</p>

<p>
<span class="smcap">Bayly</span> (Anselmo) teologo della chiesa anglicana morto nel
1794. Egli era membro del collegio di Cristo a Oxford, autore di
moltissime opere ed eccellente musico: si ha di lui per rapporto alla
musica, I. <i>Alliance of music, poetry, and oratory</i>, cioè
<i>Unione della musica, della poesia e dell'arte oratoria</i> in 8º
(<i>v. the <span class="pagenum"><a name="Page_91"
id="Page_91"></a>[91]</span> London Catal. p. 83</i>); II. un
<i>Trattato pratico dell'arte di cantare, e di suonare gli stromenti
con una giusta espressione, e un gusto reale</i>, in 8º.
</p>

<p>
<span class="smcap">Bayle</span> (Pietro), celebre come critico e come filosofo, e
professore di filosofia e di storia a Rotterdam, nacque a Carlat nel
1647, e vi morì li 28 decembre del 1706. Tra il gran numero delle sue
opere, da noi qui non si cita, che il suo <i>Dizionario storico e
critico</i>, che contiene la vita di molti musici.
</p>


<p><a id="be"></a>
<span class="smcap bigword">Beattie</span> (dottor Giac.) morto a 18 agosto 1803, a Aberdeen, in
età di 78 anni, scrittore assai distinto e professore di filosofia
morale nel collegio Marischal. Egli aveva studiato a fondo gli arcani
dell'arte musicale e suonava ottimamente di violino. Nel 1770,
pubblicò un'opera col titolo di <i>Essays on the nature and
immutability of truth</i>, cioè “Saggi sulla natura e l'immutabilità
del vero in opposizione allo scetticismo”; essa era diretta contro le
opere filosofiche di <i>David Hume</i>. La prima dissertazione tratta
<i>della musica</i>, e contiene molte ingegnosissime osservazioni. Il
dottor Hume ne rimase in tal maniera commosso, che non potè mai più
sentir di poi profferire il nome di Beattie senza indignazione e
disgusto. Si ha in oltre di lui il poema del <i>Minstrel</i> ossia
Bardo scozzese, il di cui solo titolo annunzia che l'autore ha avuto
disegno di celebrar l'unione della poesia e della musica. Un'altra sua
opera più interessante ha per titolo: <i>Essay on poetry and music, as
they affect the mind</i>, cioè “Saggio su la poesia e la musica
considerate nelle affezioni dell'anima” 1783, in 8º, di cui vi ha
un'eccellente traduzione francese a Parigi 1798, in 8º corredata di
una dotta Prefazione e di note. La musica vi occupa tre lunghe sezioni
del sesto Capitolo intitolato <i>Osservazioni sulla musica</i>: nella
prima sezione si <span class="pagenum"><a name="Page_92"
id="Page_92"></a>[92]</span> tratta dell'Imitazione. <i>La musica è
ella un'arte imitativa?</i> L'autore è d'avviso che ha potuto esserla
l'antica, ma non già la moderna. Nella seconda: <i>Come spiegare i
piaceri che ci proccura la musica?</i>, e nella terza: <i>Congetture
sopra alcune particolarità della musica nazionale</i>. Il dottor
Beattie amava molto la musica, e fecela anche studiare al suo
primogenito <i>Giacomo Hay Beattie</i>, ch'egli perdette nel fiore
degli anni. Costui era nato ad Aberdeen l'anno 1768, e dopo aver fatti
i suoi studj nel collegio Marshall, all'età di 19 anni fu nominato
professore di logica e di morale in quella università. Egli suonava
molto bene il violino e l'organo, e giunse con l'abilità sua a
fabbricarsi da se stesso quest'ultimo instrumento: questo giovane di
così belle speranze morì di una febbre nervosa in età di 22 anni nel
1790: aveva scritto un volume di poesie, che suo padre pubblicò quindi
nel 1799, con un breve ragguaglio della di lui vita, ove riferisce un
saggio della buona educazione che avevagli data, e della sua buona
indole. “La sua dolcezza e docilità era tale, egli dice, che io potei
appena riprenderlo, tre o quattro volte in sua vita. Le prime regole
di morale, che io gli prescrissi, furono di non dir mai che la verità,
e di mantenere inviolabilmente il secreto che gli veniva affidato: e
mai non trovai ch'egli abbia mancato su l'uno o l'altro di questi
articoli.”
</p>

<p>
<span class="smcap">Beaufort</span> (Mr. de), francese autore di un'opera intitolata
<i>Conjectures sur l'echo</i>, che venne data al pubblico sul
principio del secolo decimottavo. <i>V. Neue Zeitungen von gelehrten
Sachen, 1719, p. 351.</i>
</p>

<p>
<span class="smcap">Beccatelli</span> (Giovan-Francesco) fiorentino, maestro di cappella
di Prato nella Toscana su i principj del prossimo passato secolo. Nel
<span class="pagenum"><a name="Page_93" id="Page_93"></a>[93]</span>
terzo tomo di supplementi al giornale de' letterati d'Italia (Venezia
1726) vi ha di costui una <i>Lettera critica sopra due difficoltà
nella facoltà musica</i>. Il Martini dice di possedere nella sua
raccolta di opere musicali una <i>Spiegazione MS.</i> del Beccatelli
sopra alcune cose relative all'accennata lettera; II. <i>Documenti e
regole MS.</i> per imparare a suonare il Basso continovo; III.
<i>Sposizione delle musiche dottrine</i> degli antichi musici greci e
latini, MS.; IV. <i>Divisioni del monocordo</i> secondo Pitagora e
Tolomeo dei generi diatonico, cromatico ed enarmonico, MS.
</p>

<p>
<span class="smcap">Beck</span> (Francesco) maestro di concerto e compositore a Bordeaux
quivi morto li 31 dicembre 1809, in un'età molto avanzata. Nel 1783,
fu eseguito in Parigi uno <i>Stabat mater</i> di sua composizione al
Concerto spirituale, e fu estremamente applaudito. Si fanno del pari
de' grandi elogj alla sua musica instrumentale. Nel 1776, sono state
impresse a Parigi quattro opere di Beck, di sei sinfonie ciascuna.
</p>

<p>
<span class="smcap">Beck</span> (Michele) professore di teologia e lingue orientali a
Ulm, quivi nato nel 1653, difese contro Samuele Bohl, l'uso degli
accenti ebraici nella musica, con una dissertazione impressa a Jena
col titolo: <i>De accentuum Hebræorum usu musico</i>, 1678, e
ristampata in Amsterdam nel 1701. Egli morì a 12 marzo 1712. L'ab.
Gerbert, nella sua <i>Storia della musica di chiesa</i>, tom. I, p. 7,
ci dà una scala musicale in accenti ebraici, cavata da questa
dissertazione.
</p>

<p>
<span class="smcap">Beda</span> (il ven.) prete e monaco inglese, nacque l'anno 673, e
morì nel 735, di 62 anni. Abbiamo di costui più scritti sulla musica.
Parlando di un trattato di musica attribuito a Beda, il dottor Burney
ha fatto una rimarchevole scoperta. Il titolo del libro si è: <i>De
musica theoricâ et practicâ seu mensuratâ</i>. Delle due parti che
compongono <span class="pagenum"><a name="Page_94"
id="Page_94"></a>[94]</span> questo trattato, la prima è stata scritta
da Beda: frattanto, dice M. Burney, egli è evidente che la seconda è
opera di una mano più recente: vi si fa menzione di stromenti di
musica, dei quali non parlano gli scrittori contemporanei di Beda,
come l'organo, la viola, ec.; in oltre, la parola <i>mensurata</i>,
nel titolo del libro, par sufficiente a provare che essa sia l'opera
d'uno scrittore più moderno di Beda (<i>V. Burney, Hist. gen. de la
mus. tom. 2.</i>).
</p>

<p>
<span class="smcap">Bedford</span> (Arturo), inglese, ha inserito nell'opera periodica
<i>The present state of the republic of letters</i> (lo stato presente
della repubblica delle lettere), London 1730, in 8º una dissertazione,
nella quale egli tratta: I. <i>Of the music of the Greeks and
Hebrews</i>, cioè “Della musica dei greci e degli ebrei”; II. <i>On
the music and service, as performed in the temple</i>, cioè “Della
musica e della liturgia del tempio.” (<i>V. Hist. de Forkel, t. 1, p.
177.</i>) Può leggersene un estratto nel tomo settimo della
<i>Bibliothèque Angloise</i>.
</p>

<p>
<span class="smcap">Bedos</span> de Celles (don Francesco) benedettino della dotta
congregazione di san Mauro nella Francia, membro della reale accademia
di Bordeaux morto nel 1779. Abbiamo di lui <i>l'Art du facteur des
orgues</i>, a Paris 1766 e 1778, 4 volumi in fol. con molte figure in
rame. Quest'eccellente opera, molto necessaria ai fabbricatori di
organi, entra nella <i>Descrizione delle arti e mestieri</i> fatta o
approvata dai Signori dell'Accademia delle scienze di Parigi, e
recentemente dai Membri dell'Istituto nazionale di Francia (<i>V.
Diction. bibliograph. de Cailleau, a Paris 1802, tom. 4</i>).
</p>

<p>
<span class="smcap">Beethoven</span> (Luigi-Van), che si è detto esser figlio naturale
di Federico-Guglielmo II, re di Prussia, e nato a Bonn, nel 1772.
Prese egli da prima lezioni di musica da Neefe, e quindi dal cel.
Albrechtsberger. All'età di <span class="pagenum"><a name="Page_95"
id="Page_95"></a>[95]</span> undici anni suonava di già il cembalo
temperato di Sebastiano Bach. Fece egli comparire allora a Manheim e a
Spira, nove variazioni di una marcia, tre sonate pel cembalo ed alcune
canzonette. Ha pubblicato di poi un gran numero di sonate per il
piano-forte, e più opere di trio, di quartetti, e quintetti per
violino. Fra i pezzi, ch'egli ha scritto per la musica vocale si cita
principalmente con elogio, una scena ed aria a grande orchestra e
forte-piano: <i>Ah! perfido spergiuro</i>. (<i>V. il Catal. di C.
Zulehner</i>). Beethoven è riguardato come uno dei più valenti
compositori de' nostri giorni. Ecco non per tanto ciò che del suo
stile dice Carpani. “<i>Beethoven</i> accumula i numeri e le idee, e
la quantità e la stranezza ricerca delle modulazioni, e non produce
allora che delle erudite intricatissime confusioni, piene di
ricercatezza e di studio, ma prive d'effetto.” (Lett. 1.) Sembra
ancora che lui abbia in vista nella lett. 15. “Che avverrà dell'arte,
egli dice, e singolarmente della musica instrumentale, quando,
coll'aver cessato di scrivere Haydn, è chiusa quella miniera di tesori
sinfonistici? Che ne avverrà? Voi lo vedete già in parte e tra non
molto lo vedrete ancor più. Un solo potrebbe ancor sostenerla. Un suo
bellissimo <i>settimino</i>, i primi <i>trio</i>, le prime
<i>sinfonie</i>, li primi <i>concerti</i> per cembalo, che diede alle
stampe; l'unire ch'ei fece in que' suoi lavori veramente belli lo
stile di <i>Haydn</i> a quello di <i>Mozart</i> provano quanto fondate
sarebbero le mie speranze. Ma vorrà egli pure porre un freno alla sua
fantasia? Vorrà darle un ordine, una misura, un carattere? Vorrà
anteporre la bellezza alla singolarità? Vorrà cessare d'essere il
<i>Kant</i> della musica? In una parola: vorrà farsi un sistema
chiaro, intelligibile, sensato, e seguirlo? Certo è che in questa
sfera di composizioni la natura gli ha dato dei <span
class="pagenum"><a name="Page_96" id="Page_96"></a>[96]</span> doni
che all'<i>Haydn</i> ed al <i>Mozart</i> soli sembrava aver riservati.
Ma egli, in vece di farne uso moderato e saggio, dilapida e distrugge
il suo patrimonio, scrivendo perfino delle sinfonie che durando ore,
vi recan un piacere di pochi minuti, mentre, se durassero minuti vi
lascerebbero con un piacere di più ore. Non basta il genio, vi vuol
misura e ragione. Fu chiesto una volta a <i>Haydn</i> da un mio amico
che gli sembrasse di questo giovine compositore. Rispose il vecchio
con tutta la sincerità: — Le prime sue cose mi piacquero assai; ma le
ultime confesso che non le capisco. Mi pare sempre che scriva delle
<i>fantasie</i> —.”
</p>

<p>
<span class="smcap">Beissel</span> (Jodoro) consigliere degli Arciduchi d'Austria, noto
come oratore, poeta, giureconsulto e filosofo, visse a Aix-la Chapelle
dal 1474, sino al 1494. Fra l'altre opere lascionne una col titolo:
<i>De optimo genere musicorum</i> (<i>V. Joecher</i>).
</p>

<p>
<span class="smcap">Beldemandis</span> (Prosdocimo) da Padova pubblico professore di
musica in quell'università nel 1412, ed autore di un <i>Comento al
libro di Giovanni de Muris su la musica</i>, che si conserva inedito
nella raccolta di monumenti antichi esistenti nella libreria dei padri
conventuali di Bologna, (come si ha dalla Storia del P. Martini) dove
vi ha in oltre di questo autore: I. <i>Tractatus compendiarius
practicæ cantus mensurabilis</i>, MS. anno 1408; II. <i>Opusculum
contra theoricam partem sive speculativam lucidarii Marchetii
Patavini</i>, MS. anno 1410; III. <i>Cantus mensurabilis ad modum
Italicorum</i>, MS. anno 1422; IV. <i>Tractatus planæ musicæ in
gratiam magistri Antonii de Pontevino Brixiani</i>, MS. an. 1412;
<i>V. De contrapuncto, MS. anno 1412</i>. Queste opere non hanno altro
merito, che quello di far conoscere lo stato della musica in quel
secolo.
</p>

<p>
<span class="smcap">Beloselsky</span> (Alessandro) principe russo, morto nel 1810,
pubblicò all'Haya nel 1778, un libro intitolato: <i>Della musica in
Italia</i>. Si <span class="pagenum"><a name="Page_97"
id="Page_97"></a>[97]</span> crede che Marmontel glie lo abbia disteso
e ordinato: esso è pieno zeppo di giudizj erronei sulle composizioni
di Vinci, di Leo, di Pergolesi, di Hasse, di Jommelli, di Gluck, ec.
Mr. Suard ha fatto una critica assai pungente dell'opera del principe
Beloselsky. (<i>V. le Journal Encycl. 1778, oct. p. 305.</i>)
</p>

<p>
<span class="smcap">Belz</span> (Natanaele) della reale accademia delle scienze di
Berlino è autore di un <i>Trattato sul suono e sua origine,
propagazion nell'orecchio, dietro la teoria della formazion
dell'orecchio e della maniera con cui noi ascoltiamo</i>, Berlino
1766. Questa memoria ha riportato il premio dell'accademia nel 1763.
L'autore inerentemente a molte ipotesi ha molto ingegnosamente
spiegato i fenomeni che dovea spiegare: ma siccome coteste ipotesi non
sono generalmente approvate nella fisica, quindi pajono insufficienti
alla risoluzione proposta.
</p>

<p>
<span class="smcap">Bemetzrieder</span>, nato nell'Alsazia, nel 1748, venne in Parigi e
si unì con Diderot. Egli insegnò l'armonia alla figliuola del
filosofo, e quest'ultimo dispose in buon ordine le <i>lezioni di
cembalo, ed i principj d'armonia</i> di Bemetzrieder, pubblicati nel
1771 in 4º. Ecco i titoli dell'altre sue opere: <i>Traité de musique,
concernant les tons, les harmonies, les accords et le discours
musical</i>, 1776 in 8º; <i>le Tolerantisme musical</i>, Paris 1779,
in 8º; <i> Essai sur l'harmonie suivant les règles de la syntaxe et de
la rhétorique, deuxieme édition</i>, Paris 1781, in 8º; <i>Méthode et
réflexions sur les leçons de musique, 11 edit.</i> 1781, in 8º;
<i>Lettre à MM..., musiciens de profession</i>, Paris 1781, in 8º;
<i>Nouvelles Leçons de clavecin en anglais et en français</i>, Londres
1782, in 4º; <i>Précis des talens et du savoir du musicien avec une
Nouvelle méthode, qui peut guider l'amateur dans son étude</i>,
Londres 1783, <span class="pagenum"><a name="Page_98"
id="Page_98"></a>[98]</span> in 8º. Mr. Bemetzrieder si era stabilito
a Londra dopo il 1782. I di lui principj di cembalo sono stati
tradotti in idioma spagnuolo da don <i>Benito Bails</i>, e impressi a
Madrid nel 1775, in 4º.
</p>

<p>
<span class="smcap">Bendeler</span> (Salomone) nacque a Quedlinburg nel 1683; suo padre
avendo conosciuto i suoi talenti per la musica, e la sua voce bella,
forte e penetrante, gli diè egli stesso le prime lezioni di musica, ed
ebbe motivo di restar contento dei progressi di suo figlio. Questi si
rese a Londra, ove in un concerto, la di lui voce fece sentirsi in
mezzo agl'istromenti; un'altra volta sorpassò fin anche il suono
ripieno dell'organo della gran chiesa di san Paolo. Gli fu offerto il
servizio, lasciandolo in libertà di stabilir egli stesso le
condizioni; ma non era a suo grado il serio contegno degl'inglesi, ed
ei preferì lo accettare un impegno all'opera di Hambourg, e quindi
passato essendo in Berlino, fu nominato basso della corte, della
camera e della cappella del duca di Brunswick. Trovandosi nella chiesa
principale di Dantzick, dopo di aver fatti alquanti preludj
sull'organo al finir del sermone, spiegò egli tutta la forza della
sorprendente sua voce. Un mormorío, che sollevossi per alcuni momenti
da che egli ebbe cominciato, tra le donne nella chiesa, interruppe la
liturgia. La moglie di uno de' principali senatori della città,
soppraffatta da quella terribile voce, partorì per la sorpresa
felicemente un figliuolo. Il di lei marito, soggetto fino allora al
mal di gotta, fu in tal maniera trasportato di allegrezza alla nuova
di quel fortunato avvenimento, che da quel momento si sentì
perfettamente guarito. Informato a chi dovesse quella doppia
avventura, invitò Bendeler, con una numerosa compagnia al banchetto
pel battesimo, e fecegli trovare sotto la sua coperta una somma di
trecento ducati, attestandogli la sua riconoscenza pel servizio, <span
class="pagenum"><a name="Page_99" id="Page_99"></a>[99]</span> che
testè avevagli reso, come medico di lui stesso e della moglie. Questo
aneddoto fè conoscer Bendeler, e gli diè ingresso in tutte le
compagnie. Allora fu che il duca di Brunswick, desiderando di sentirlo
sul teatro, lo chiamò in sua corte, ma qualunque offerta gli facesse,
non potè indurre il virtuoso a cantar sul teatro, se non accordandogli
il dritto di andare a caccia nel vicino bosco. Questo valente artista
morì ai 41 anni di sua età nel 1724.
</p>

<p>
<span class="smcap">Bendlowes</span> (Eduardo), dotto inglese del decimosettimo secolo.
Dopo aver fatti i suoi studj nell'università di Cambridge, viaggiò in
molte corti di Europa; e tuttochè avesse egli avuto 21 mila franchi di
rendita, le spese eccessive che far gli fu d'uopo, talmente lo
spossarono, che al suo ritorno in Oxford i di lui creditori lo fecero
mettere in prigione. Egli impiegò quell'ozio allo studio, e tanto
gusto vi prese, che lo continuò eziandio dopo avere ricuperata la sua
libertà. Egli morì li 30 decembre del 1676, in età di 37 anni. Tra le
opere che pubblicò, trovasi ancora per rapporto alla musica: <i>Sphinx
theologica, sive Musica templi ubi discordia concors</i>. (<i>V.
Joecher.</i>)
</p>

<p>
<span class="smcap">Benevoli</span> (Orazio), allievo di Bernardino Nanini, divenne
maestro di cappella della basilica di san Pietro in Roma nel 1650, e
morì dodici anni dopo. Antonio Liberati nella sua lettera a Ovidio
Persapegi, assicura che Benevoli supera di molto il suo maestro
Nanini, e tutti i viventi contrappuntisti, nell'arte di scrivere la
fuga e 'l contrappunto a quattro e a sei cori, di quattro parti
ciascuno. Burney cita di costui una messa a sei cori o ventiquattro
voci, che nell'effetto supera tutto ciò che si conosce in questo
genere. Le di lui composizioni vengono raccomandate a' giovani
studenti quai modelli di perfezione, dai padri Martini e Paolucci.
(<i>V. Saggi <span class="pagenum"><a name="Page_100"
id="Page_100"></a>[100]</span> di contr. ed Arte prat. di
contrap.</i>)
</p>

<p>
<span class="smcap">Benincasa</span> (il conte di) rispettabile non che per l'illustre
sua nascita, come ancora pe' suoi talenti e le sue cognizioni nella
letteratura, nacque in Venezia circa al 1745. La musica gli ha grandi
obbligazioni, poichè fu egli che somministrò a Mr. Laborde, autore del
<i>Saggio su la musica</i>, un'infinità di notizie intorno a' poeti ed
a' compositori dell'Italia. Nel 1784, trovossi a Londra giusto
all'epoca in cui vi si diede la prima gran musica funerale in onore di
Hendel. Il dottor Burney sapendo ch'egli era buon conoscitore in
musica, gli dimandò qual effetto quell'orchestra colossale aveva
prodotto su di lui. Il conte inviogli la sua risposta per iscritto,
che Burney ha inserita nella descrizione di tal festa, e che si trova
eziandio nella traduzione tedesca fattane da Eschenburg.
</p>

<p>
<span class="smcap">Bennet</span> (John), eccellente compositore, ed esercitato del pari
in tutti i generi, viveva in Inghilterra sul finire del 16º, e ne'
principj del 17º secolo. Hawkins riferisce aver egli fatto imprimere
nel 1599, diciassette madrigali a quattro voci di una grande
profondità, ed ornati di tutte le bellezze della musica vocale. Un
madrigale sul trionfo di Orione, ed alcune canzoni trovansi nell'opera
di Ravenscroft pubblicata nel 1614, col titolo di “Considerazioni
sull'utilità di conoscere i gradi della musica mensurabile.”
</p>

<p>
<span class="smcap">Bérard</span>, nato nel 1710, cantante sul teatro dell'Opera in
Parigi d'onde ritirossi nel 1745, è autore d'un'<i>Art du chant</i>,
che è divenuta inutile da cinquant'anni in quà, ma che servir può a
farci conoscere il gusto del canto, che aveva fatto per un secolo le
delizie di Parigi, e di tutta la Francia.
</p>

<p>
<span class="smcap">Berardi</span> (Angelo) maestro di cappella, e canonico della chiesa
di sant'Agata in Viterbo, pubblicò in Bologna nel 1687, <i>Documenti
<span class="pagenum"><a name="Page_101"
id="Page_101"></a>[101]</span> armonici</i>, ove trovansi le regole
dei contrappunti doppj degl'italiani: nel 1689, <i>Miscellanea
musicale</i>; nel 1690, <i>Arcani musicali</i>; nel 1694, <i>Il perchè
musicale: ovvero staffetta armonica</i>. Questo autore veniva
consultato da tutti i paesi. Il <i>Perchè musicale</i> contiene sei
risposte, che sono molto curiose. Nell'opere del Berardi si trovano
delle ottime cose; ma generalmente vi regna un tuono di pedanteria
ridicola. I suoi <i>Ragionamenti musicali</i> pubblicati in Bologna
nel 1681, in 4º, sono un eccellente libro per la storia della musica.
Berardi era l'autore favorito di mio padre, commendatogli moltissimo
dal suo maestro Leo. Marpurg e Choron lo pregiano assai come scrittore
didattico e come profondo contrappuntista.
</p>

<p>
<span class="smcap">Bergier</span> (Niccola), celebre professore di belle lettere
nell'università di Rheims nel 16 secolo, morto nel 1623, lasciò una
<i>Dissertazione su la teoria della musica</i>, manoscritta, di cui fa
menzione Bayle, e Niceron t. 6, p. 86.
</p>

<p>
<span class="smcap">Berlin</span> (Giov. Daniele) distinto organista della cattedrale di
Trondheim in Norvegia; dopo aver acquistata sotto la direzione di suo
padre, una grande abilità nella sua arte, nel 1730 si rese a
Copenhague, e vi rimase sino al 1737, d'onde fu chiamato a Trondheim
come organista, carica ch'egli occupò di poi con la soddisfazione
generale di tutto il mondo. Abbiamo di lui le seguenti opere scritte
in tedesco: <i>Elementi di musica ad uso de' principianti</i> 1744.
<i>Instruzione su la Tonometria</i>, 1752. <i>Manuduzione alla
Tonometria, come si può coll'ajuto del calcolo logaritmico secondo le
progressioni geometriche computar presto e facilmente l'ondulazione
della temperatura musicale, a seconda dell'avvertimento del 1752</i>.
E finalmente <i>Il Monocordo nuovamente trovato e ordinato</i>,
Copenhague e Lipsia 1767, 48 pag. in 8º con figure. Il monocordo <span
class="pagenum"><a name="Page_102" id="Page_102"></a>[102]</span> ha
la particolarità, che non cambia mai di tuono, qualunque sia la
temperatura dell'aria. Egli possedeva nel 1756, un cembalo a cui aveva
data la stessa proprietà; invenzione che Mr. Triklir sembra d'avere
condotta, dopo quell'anno, al più alto grado di perfezione. (<i>V.
Beytr. Marpurg, t. II.</i>) Vi sono anche di Berlin <i>Sonate per il
cembalo</i>, Ausburgo 1751. Egli morì verso l'anno 1775.
</p>

<p>
<span class="smcap">Bernabei</span> (Ercole), allievo e successore di Benevoli nel posto
di maestro di cappella della chiesa di san Pietro in Roma, e maestro
dell'ab. Stefani, dee annoverarsi fra' grandi armonisti nell'antico
stile ecclesiastico, che hanno fiorito nel secolo 17º. Questo
compositore fu chiamato alla corte di Baviera nel 1650 e vi passò il
resto dei suoi giorni. <i>Gius. Antonio Bernabei</i> di lui figlio,
gli succedette come maestro di cappella dell'Elettore di Baviera. A
far l'elogio di questo gran compositore, basta il dire che Hasse lo
stimava molto. Egli viveva ancora nel 1732, e secondo Burney, prolungò
la sua esistenza sino all'età di 89 anni. Si è pubblicata a Vienna nel
1710, una raccolta delle sue messe, ed un'altra a Ausburgo, sotto il
titolo: <i>Orpheus ecclesiasticus</i>.
</p>

<p>
<span class="smcap">Bernacchi</span> (Antonio) caposcuola nell'arte del canto, nato in
Bologna verso il 1700, si rese assai celebre, singolarmente per gli
allievi che egli ha formati. La natura non avendogli data una voce
eccellente, cercò di riparar questo difetto per via dell'arte, e
frequentò a tal effetto la scuola del gran Pistocchi che di recente
stabilita aveva in sua patria. Pistocchi il sottomise a' più difficili
esercizj, e ingiunsegli che non dovesse mostrarsi nè in chiesa, nè in
teatro se non quando egli il giudicherebbe a proposito. Bernacchi si
tenne adunque celato secondo l'ordine del suo maestro: finchè questi
gli disse che poteva farsi sentir pubblicamente. Egli <span
class="pagenum"><a name="Page_103" id="Page_103"></a>[103]</span> si
distinse ben tosto nella sua patria, fino a meritare il titolo di
<i>re dei cantanti</i>. Ciò avvenne circa al 1721. Poco tempo di poi
entrò al servigio dell'Elettor di Baviera, e quindi dell'imperadore a
Vienna. Hendel il condusse con più altri italiani a Londra nel 1730.
La brama di assomigliarsi al suo maestro, con istabilire una nuova
scuola, lo indusse circa il 1736, a far ritorno alla patria, per
eseguir questo disegno. A lui deve l'arte i Raffi, gli Amadori, i
Guarducci e tant'altri. <i>Martinelli</i> però, nel suo dizionario di
aneddoti, dice di lui che avesse sacrificato nel suo canto
l'espressione de' sentimenti al piacere di far brillare il suo valore
nell'esecuzione dei passaggi i più difficili. Il conte
<i>Algarotti</i>, nel suo Saggio, par che confermi tal giudizio con
dire, esser egli stato l'autore degli abusi che s'introdussero allora
nell'arte del cantare. <i>Rousseau</i>, nel suo Dizion., si avanza
fino ad affermare che Pistocchi avendolo sentito cantare, gridò:
<i>Ah! malavventurato ch'io sono! io ti ho insegnato a cantare, e tu
vuoi suonare!</i> ma <i>Arteaga</i> dice che a torto vien egli
chiamato il <i>Marini della moderna licenza</i>, e che il suo raro
merito il fece anzi comparire il più rinomato cantor del suo tempo (t.
11, p. 41). A lui si attribuisce generalmente la nuova maniera di
articolare i passaggi per via del petto. (<i>V. Mancini e
Laborde.</i>)
</p>

<p>
<span class="smcap">Bernardi</span> (Stefano) fioriva verso il 1634. Fu nominato maestro
di cappella della cattedrale di Verona nel 1623. Egli è autore di
un'opera didattica, a cui diè per titolo: <i>Porta musicale</i>,
Verona 1615, in 4º, e ristampata in Ven. 1639. Questo trattato
elementare ha il doppio merito della chiarezza e della precisione.
</p>

<p>
<span class="smcap">Bernardi Valernes</span> (Eduardo-Gius.) nato a Bonnieu, presso Apt
nel 1763, membro di più società scientifiche e musicali. Ebbe egli
ottimi maestri di musica per <span class="pagenum"><a name="Page_104"
id="Page_104"></a>[104]</span> il violino e la composizione nel tempo
de' suoi studj. Dall'età di diciotto anni diessi interamente all'arte
musicale: ha fatto imprimere de' duo, delli trio in concerto per il
violino, delle sinfonie ed overture a grande orchestra e un'opera di
un solo atto (<i>Antonio e Camillo</i>), che è sul gusto italiano, ed
ha molte altre opere in manoscritto. Mr. Valernes possiede la più
preziosa e la più rara collezione di musica francese, tedesca ed
italiana, sì vocale che instrumentale. Possiede in oltre i migliori
violini e violette de' più celebri autori, tra gli altri il violino
<i>Amati</i>: grande amico e difensore di Pleyel, con cui
quest'artista ha composto tutta la sua musica.
</p>

<p>
<span class="smcap">Bernasconi</span> (Antonia) nipote del celebre compositore <i>Andrea
Bernasconi</i> da Verona al servigio della corte di Baviera; recitò la
prima volta da primo soprano nel 1764, la parte di <i>Alceste</i>, che
Gluck aveva composta per essa, che era allora in Vienna. Si è fatta
poi ammirare da <i>prima donna</i> su i gran teatri d'Italia, e quello
di Londra.
</p>

<p>
<span class="smcap">Bernelino</span> dotto ecclesiastico dell'undecimo secolo, scrisse
un piccolo trattato sotto il titolo: <i>De citâ et verâ divisione
monochordi in diatonico genere</i>, che si conservava nella biblioteca
della regina Cristina al Vaticano. L'abbate Gerbert ha pubblicato
questo manoscritto nel primo vol., p. 312, della sua storia degli
autori di musica sacra.
</p>

<p>
<span class="smcap">Bernhold</span> (Giov. Baltas.), professore di teologia a Altorf.
<i>Mitzler</i>, nella sua Bibliot. di musica, t. III, p. 233 e 371, ci
ha conservato un trattato della <i>Musica di chiesa</i>, di cui egli è
l'autore.
</p>

<p>
<span class="smcap">Bernier</span> (Niccola), morto in Parigi nel 1734, fu maestro della
Santa-Cappella, e quindi della cappella del re. Nel suo soggiorno in
Roma, volle egli aver notizia delle partiture del Caldara, e non
trovando altro mezzo di giungervi, fecesi <span class="pagenum"><a
name="Page_105" id="Page_105"></a>[105]</span> ricevere in sua casa in
qualità di domestico. Un giorno, trovato avendo sul tavolino un pezzo
di musica che Caldara non aveva ancora terminato, Bernier prese la
penna, e 'l compì. Dopo quest'avventura furono ambidue per sempre
uniti colla più stretta amicizia. I mottetti di Bernier sono molto
stimati, e specialmente il suo <i>Miserere</i>. Questo maestro dicesi
essere stato il più gran contrappuntista che avesse ormai avuto la
Francia. La scuoia quivi da lui stabilita era riguardata come la
migliore. “Di tutti i moderni compositori che hanno più fama, <i>dice
Laborde</i>, non ve ne ha sei che sappiano scrivere la fuga più
semplice, come la scriveva il menomo scolare di Bernier. Dicasi pure
quel che si voglia, la fuga sarà sempre la pietra di paragone pel
compositore; e chi non la sa maneggiare di tutte le maniere, mai non
sarà che uno scarabocchiatore di note.”
</p>

<p>
<span class="smcap">Bernone</span> di Augia, dottissimo alemanno dell'undecimo secolo,
fu da prima monaco dell'ordine di san Benedetto a San-Gallo, e quindi
abbate di Reichenau nella Svevia. Ei morì li 7 giugno 1048. Joecher
cita i seguenti titoli de' suoi scritti sulla musica: I. <i>De mensura
monochordi</i>; II. <i>De regulis symphoniarum et tonorum</i>; III.
<i>Libellus tonarius</i>; IV. <i>Musica</i> etc., il di cui prologo fu
per la prima volta pubblicato da don Bern. Pez benedettino nel suo
<i>thesaur. anecdot.</i> (<i>V. Cave Hist. Lit. t. IJ.</i>) Queste
quattro opere MS. si conservano nella bibliot. dell'università di
Lipsia. (<i>V. Gerbert, loc. cit. tom. II.</i>)
</p>

<p>
<span class="smcap">Bernoulli</span> (Giovanni) cel. professore di matematiche, della
reale accademia delle scienze di Parigi, di quella di Prussia e
dell'istituto di Bologna, nato in Basilea nel 1667, ed in età di 80
anni morto nel 1748. Mr. <i>d'Alembert</i> e <i>Formey</i> hanno
scritto il suo elogio (<i>V. Melang. de litter. tom. 2; <span
class="pagenum"><a name="Page_106" id="Page_106"></a>[106]</span>
Elog. des. acad. de Berlin, t. 1</i>). Fra le tante opere di
mattematica di questo valentuomo vi ha un <i>Discorso</i> che riportò
il premio dall'accademia di Parigi nel 1736, nel quale propose egli un
altro metodo diverso da quello del Newton, e più facile <i>su la
propagazione del suono</i>. Ma sì l'uno che l'altro metodo hanno
incontrato delle opposizioni nei geometri, perchè amendue suppongono,
che il suono si trasmetta per fibre longitudinali vibranti, che si
formano successivamente, e sono sempre uguali fra loro, e questa
supposizione nè è dimostrata, nè appoggiata su sode pruove.
</p>

<p>
<span class="smcap">Bernoulli</span> (Daniele) figliuolo del precedente e il più
illustre de' suoi fratelli tutti abili nelle mattematiche, morto
l'anno 1782. Egli era membro delle accademie delle scienze di Berlino,
di Parigi e di Pietroburgo. Abbiamo di lui assai scritti <i>su
l'Acustica</i>: Iº <i>Sur le son et sur les tons des tuyaux des
orgues</i>: cioè <i>sul suono e su i tuoni delle canne degli
organi</i>. Mem. de l'acad. de Paris 1762. IIº <i>De chordis
vibrantibus</i>, in Comm. Act. Petropol. t. 3: IIIº <i>Mémoires sur le
son</i>; ossia <i>memorie sul suono</i>, (<i>Mem. dell'acad. de
Berlin: 1753, et Nov. Comm. acad. petropolit. t. XV et XIX</i>). La
disputa ch'egli ebbe con i due più profondi geometri del suo secolo
d'<i>Alembert</i> ed <i>Eulero</i> sopra questo argomento “fece
germogliare, dice <i>Andres</i>, molte nuove ed interessanti verità su
le oscillazioni delle corde e dell'aria; su la formazione del suono,
su gli stromenti da corda e da fiato, e su molti altri punti
riguardanti questa materia.”
</p>

<p>
<span class="smcap">Bertini</span> (Salvadore). Si permetta alla tenerezza di un figlio
il rendere questo tributo di riconoscenza alla memoria di un padre
cotanto virtuoso, e di un artista non meno celebre, che pel suo merito
ha dritto quanto altri di quì occupare un articolo. Mio padre nacque
in Palermo l'anno 1721, e sin <span class="pagenum"><a name="Page_107"
id="Page_107"></a>[107]</span> dalla prima età mostrò i semi di quella
pietà veramente cristiana, che andò crescendo per gradi sino alla
morte, e di quei talenti e felici disposizioni per la musica, senza
delle quali è sempre <i>sordo Apollo e pegaso restìo</i>. Per buona
fortuna trovavasi amico di suo padre <i>D. Pietro Pozzuolo</i> maestro
di musica ed eccellente contrappuntista di quei tempi, e padre del fu
D<sup>r</sup> <i>don Stefano</i> professore illustre di medicina in questa regia
università: frequentando la di lui casa passava costui qualche tempo
nell'ammirare la bella voce del ragazzo, che fornito di un
sensibilissimo orecchio ripeteva alcune arie da lui sentite in chiesa
con la più grande esattezza d'intuonazione e di tempo. Cominciò a
dargli allora le prime lezioni di musica, e vedendo che molto ne
profittava, consigliò il padre suo che lo mandasse a studiarla in
Napoli, ove sempre con grandissimo lustro ha fiorito quest'arte. Dopo
aver egli fatto dunque i studj nel collegio de' gesuiti sino alla
logica, fu quivi mandato nel conservatorio della pietà, di cui era
allora maestro il cel. <i>Leonardo Leo</i>, e per il corso di otto
anni ne apprese la buona scuola e la composizione. Nel 1746, epoca
della morte del gran maestro <i>Leo</i>, mio padre in età appena di 25
anni, dopo aver dati dei saggi dei suoi talenti e del suo valore in
quest'arte, fu dall'ambasciadore di Francia, alla di cui moglie e
figliuole dava egli lezione di musica, invitato a portarsi a
Pietroburgo per maestro della corte, avendo avuto l'incarico detto
ambasciadore di proccurare per questo onorevolissimo impiego un
giovine italiano, che ad una buona condotta unisse molta perizia nella
musica, ed a cui promettevasi un considerevole onorario, e la libertà
di tornare in patria, quando ei volesse, con assegnargli una ricca
pensione. A tale proposizione mio padre rispose di voler consultarne
pria il suo spiritual <span class="pagenum"><a name="Page_108"
id="Page_108"></a>[108]</span> direttore, e questo buon prete
facendogli riflettere che andava in un paese diviso dalla comunione
della vera chiesa, in mezzo a' pericoli ed al lusso di una gran corte,
lo svogliò in maniera che malgrado le insinuazioni dell'ambasciadore e
le proteste che perderebbe così gl'inviti d'una fortuna, alla quale
tanti ansiosamente aspirano, risolutamente negossi, ed a lui venne
sostituito il Pistojese Manfredini. Dopo alcun tempo tornato in
Palermo scrisse egli in musica alcune opere per quel teatro: la sua
maniera giunse tutta nuova: ad una somma facilità di stile, ad un
canto ammirabile, ad una sensibile espressione, ed un'armonia pura e
brillante, tosto si riconobbe lo scolare del gran <i>Leo</i>. Non si
era intesa fino allora in Palermo altra miglior musica che quella del
<i>Perez</i>: questo valentuomo fu il primo ad applaudire alla nuova
maniera di comporre di mio padre e a pubblicarne da per tutto
l'elogio, e risoluto di andarsene via a cercare per se miglior
fortuna, gli cedette col reale consenso il posto di maestro della real
cappella a condizione che gli avrebbe ancora ceduto l'onorario,
allorchè avrebbe trovato fuori una decente situazione, come in fatti
gli riuscì, divenendo dopo alcun tempo maestro della corte di
Portogallo. Mio padre dopo aver sofferta una grave tempesta nel
ritorno di un secondo viaggio da Roma e da Napoli, si stabilì in
Palermo adempiendo il voto che in quell'occasione aveva fatto di non
scrivere altra cosa che Messe, Salmi, Oratorj e simili. Il suo stile
di chiesa, benchè sia ora un pò fuor di stagione per non farsi più
differenza tra lo stil di teatro e quel di chiesa, è semplice chiaro,
e più sostenuto da una divota armonia, che dal fracasso dello
strumentale. Tra le sue carte di chiesa massimamente distinguonsi la
solenne <i>Messa di requiem</i> pei funerali del re Carlo III, scritta
l'anno 1790, (Veggasi <span class="pagenum"><a name="Page_109"
id="Page_109"></a>[109]</span> l'elogio che ne fa l'ab. di Blasi nella
Relazione dei funerali di detto monarca, <i>Pal. 1790 in fol.</i>) un
<i>Miserere</i> a due cori per la R. C. per gli officj della settimana
santa, ed un altro <i>Miserere</i> a 4 voci per i Venerdì della
quaresima. Mio padre non ebbe altra ambizione in questa vita che di
adempire esattamente i doveri di un buon cristiano, di un buon padre
di famiglia, e della sua professione. I suoi costumi, la sua probità,
il suo attaccamento ragionevole e sincero alla religione, lo rendevano
ancora più commendevole de' suoi talenti. Egli accettò con una
rassegnazione veramente cristiana gl'incomodi d'una penosa infermità
quai forieri di una prossima partenza: la sua sofferenza non venne
meno nel corso di assai lunghi e vivi dolori; ed egli morì di una
maniera assai edificante ai 16 di dicembre del 1794 in età di 73 anni.
</p>

<p>
<span class="smcap">Bertini</span>, nato a Tours, fu educato nella cattedrale di questa
città, e i suoi talenti gli fecero ottenere il posto di maestro della
scuola musicale di Mans. Essendosi rifuggito in Parigi nel tempo del
furore rivoluzionario, fu strettamente unito al principe di Bouillon,
che amava e proteggeva gli artisti. Si hanno di M. Bertini messe,
mottetti, oratorj e romanzi. <i>Benedetto-Augusto Bertini</i>
figliuolo del precedente nacque a Lione nel 1780. Le prime lezioni di
musica e di forte-piano furongli date da suo padre. Li gennajo 1793,
egli lasciò Parigi e si rese a Londra, ove per sei anni ebbe dall'ill.
Clementi delle lezioni di piano-forte, e soprattutto di composizione.
Tornato a Parigi nel 1806, ha pubblicato per le stampe dal 1807 sino
al 1810, due opere di sonate, e quattro capriccj.
</p>

<p>
<span class="smcap">Bertizen</span> (Salvadore), ha pubblicato in Londra, nel 1781,
un'opera intitolata: <i>Principj della musica</i>.
</p>

<p>
<span class="smcap">Berton</span> (Arrigo-Montan) figlio di <i>Pietro Berton</i> celebre
<span class="pagenum"><a name="Page_110"
id="Page_110"></a>[110]</span> maestro di musica molto stimato da
Gluck, e morto in Parigi nel 1780. Arrigo nacque in Parigi nel 1767; a
sei anni apprese la musica. Formò egli il suo gusto nell'ammirare le
opere di Gluck, di Piccini, di Sacchini e d'altri gran maestri, e
pieno di un nobile ardore, e a dispetto della decisione del suo
maestro, che non aveva saputo indovinarlo, si mise a studiar la sua
arte sulla partitura della <i>Frascatana</i> del cel. Paesiello.
Tormentato vivamente dal bisogno di farsi conoscere, e di sostener la
gloria di un nome già reso chiaro dal padre suo, dimandò ed ottenne da
Mr. Moline un dramma comico, intitolato la <i>Dama invisibile</i>, di
cui ne compose la musica. L'opera non fu così tosto terminata, ch'egli
provò la più forte inquietudine sul giudizio che recar si potrebbe
della sua composizione, ed egli era in questo stato di ansietà, quando
una dama sua conoscente prese il suo spartito e portollo al celebre
Sacchini, per averne il suo parere. Questo gran maestro esaminò
l'opera con seriosa attenzione, e venendo a sapere la decisione che
l'autore non sarebbe mai in istato di comporre, non solo chiese di
vederlo, e lo rassicurò su que' vani timori; ma lo costrinse a venir
tutti i giorni a faticare in sua casa. Egli lo prese in tale stima ed
affetto, che chiamavalo suo figliuolo, e gli servì di guida sino alla
morte avvenuta nel 1786. Mr. Berton diè principio alla sua carriera di
compositore in quello stesso anno, di sua età 19, da più oratorj, che
furono accolti della più onorevol maniera. Nel 1787 diede al Teatro
italiano la sua prima opera <i>Le promesse di matrimonio</i>, che ebbe
il più compito successo, e dopo quest'epoca è andato costantemente con
maggiore fortuna. Egli entrò nel Conservatorio di Musica, dacchè fu
eretto questo stabilimento, in qualità di professor di armonia, posto
ch'egli <span class="pagenum"><a name="Page_111"
id="Page_111"></a>[111]</span> occupa sin oggi con sommo onore. Nel
1807, egli fu nominato direttore dell'opera buffa, piazza che occupò
per due anni. Sotto la sua direzione il repertorio fu arricchito dei
capi d'opera di Mozart e di molti della scuola italiana, e l'orchestra
pervenne nell'esecuzione al più alto grado di perfezione: lasciò
questa piazza per entrare all'Accademia imperiale di Musica, ove
occupa ora quella di capo della scuola di cantare. Questo compositore,
oltre le numerose opere, che ha già date al pubblico, è anche autore
di un <i>Albero genealogico degli Accordi</i>; di un <i>metodo di
armonia</i>, e di un <i>Dizionario degli accordi</i>. Le sue
composizioni musicali sono pressocchè innumerabili, e l'amore della
verità ci fa avanzare, che molte ve ne ha delle quali una sola pur
basterebbe per assicurargli una distinta riputazione.
</p>

<p>
<span class="smcap">Bertoni</span> (Ferdinando) maestro di cappella nel Conservatorio
dei <i>Mendicanti</i> a Venezia, quivi nato nel 1727, discepolo del P.
Martini, fu da prima organista nella cappella di san Marco: e poi
professore di musica nel Conservatorio degl'incurabili a Venezia. Nel
1770, mostrossi come compositore in varj generi; ma non fu che l'anno
1776 allorchè acquistossi gran fama per la sua opera l'<i>Orfeo</i>,
scritta pel teatro di Venezia, e che fu con entusiasmo applaudita. Nè
fu meno ammirato nel 1778, a Padova, pel suo <i>Quinto Fabio</i>:
benchè dovesse veramente una gran parte de' suoi successi
all'inimitabile Pacchiarotti, che cantava la parte di Fabio. Nel 1779,
egli si portò a Londra, e vi ottenne tutti i suffragj. Comechè le sue
composizioni non brillano per la ricchezza dell'invenzione,
distinguonsi non per tanto mercè una dolce e penetrante armonia. Non
dee dunque recar maraviglia, s'ei fu chiamato sette volte come maestro
di musica a Torino, ove si usa di una estrema circonspezione nella
scelta dei compositori per l'opera. Fu <span class="pagenum"><a
name="Page_112" id="Page_112"></a>[112]</span> solamente in Roma ove
non si rese giustizia a' suoi talenti; ma quivi stesso non si potè
esser lungamente insensibile agl'incanti sparsi nelle sue
composizioni, e gli universali applausi lo ricompensarono ben presto
delle pene, che cagionato gli avevano la prevenzione e le cabale de'
suoi detrattori. Egli diede una luminosa prova di sua modestia nella
prefazione del suo <i>Orfeo</i>, stampato in partitura a Venezia, ove
confessa non essere stato senza timore nell'avere intrapresa la musica
di quel dramma, sul quale Gluck prima di lui aveva faticato con tanto
successo, e ch'egli credeva non dovere la buona accoglienza che aveva
ottenuta, se non all'attenzione ch'aveva avuto di seguire passo a
passo l'andamento di quel gran compositore, e di trar profitto nel
tempo stesso degli avvertimenti del poeta.
</p>

<p>
<span class="smcap">Bethizy</span> (Mr.) è autore di un'opera intitolata <i>Exposition
de la théorie et de la practique de la musique, suivant les nouvelles
découvertes</i>, in 8º, 1752, di cui vi ha una seconda edizione nel
1762. La teoria della musica vien trattata in quest'opera dietro i
principj di Rameau; ma in quanto alla pratica o la composizione,
l'autore dimostra quanto siano difettosi codesti principj, ed egli li
corregge secondo le regole generalmente adottate dagli musici. “Questo
libro, dice Mr. d'Alembert, mi è sembrato chiaro e metodico, e può
riguardarsi pei dettagli di pratica, come un supplemento al mio.”
(<i>Discours prélimin. aux Elém. de mus.</i>)
</p>

<p>
<span class="smcap">Bettinelli</span> (ab. Saverio) exgesuita assai noto in Italia e
fuori per il gran numero delle dotte sue opere, era nato in Mantova
l'anno 1718, e cessò di vivere nel dì 13 settembre 1808, a 90 anni
dell'età sua. Egli era stato professore di belle lettere e di storia
per sette anni nel collegio dei Gesuiti di Parma sino al 1759, dove
gli si confidarono delle più illustri famiglie d'Italia, <span
class="pagenum"><a name="Page_113" id="Page_113"></a>[113]</span> e
d'alcuna eziandio di oltre monti cento e più giovani, che con valor
d'ingegno, ardor di ben fare, ed emulazione di studj alle di lui
moltiplici industrie largamente risposero. Frutto di codeste lezioni
fu la dottissima opera del <i>Bettinelli</i> intitolata:
<i>Risorgimento d'Italia negli studj, nelle belle arti e ne' costumi
dopo il mille</i>, tom. 2 in 8º, Bassano 1786, nella quale benchè non
tratti egli di proposito della musica, ragionando però con viste
filosofiche di tutte le belle arti, incidentemente dovette discendere
anche a questa; e nel capitolo, che è il quarto del secondo tomo, su
la musica, tesse egli in brieve la storia del tardo rinascimento di
quest'arte nell'Italia, de' suoi successivi progressi, e dell'attuale
suo stato con osservazioni piene di precisione e di gusto, e con tale
leggiadria di stile e chiarezza, che merita ben la preferenza sopra
qualunque altro storico, il quale con pesante ed inutile erudizione ne
spaventa i lettori. La conseguenza, con cui egli conchiude questo
capitolo, è che sin ora la musica non ha trovato il suo vero
risorgimento per niun modo ed età nell'Italia. “Oserò io dire agli
Italiani, egli dice, come altri disse a' Francesi, <i>voi non avete
musica</i>? Egli intese troppo poca, ed io troppa intenderei dire.
Tutto è pieno di canto, e di suono, ma dov'è la Musica? dove
quell'arte sicura; che principalmente unita alla poesia parla,
dipinge, muove, rapisce, come altrove ho detto? Mi guardin pur bieco
dall'alto delle loro scene, ed orchestre i professori, e i dilettanti,
tra' quali non son del bel numero uno. Io dirò loro un'altra sentenza
più ardita, ed è <i>Voi non avete orecchio, ed io l'ho</i>, perchè ho
quello della natura, voi quello della professione, e del pregiudizio.
Ma basta... allora troverem forse il risorgimento di quest'arte quando
avremo l'equivalente d'una Poetica di Aristotele, e di Orazio, di
<span class="pagenum"><a name="Page_114"
id="Page_114"></a>[114]</span> una Rettorica di Marco Tullio e di
Quintiliano a fissarlo in musica con generale consentimento.” Contro
tale conclusione insorsero, benchè con somma pulitezza, il Conte
<i>Giordano Riccati</i>, e il <i>P. Sacchi</i>: ma le loro ragioni
abbagliano solamente, non convincono, e quelle del <i>Bettinelli</i>
rimangono a mio avviso trionfanti. Che se dopo di lui si son fatte
delle buone Poetiche, delle eccellenti Rettoriche in riguardo alla
musica, l'uomo però non ci fa dimenticar giammai di quella divisa:
<i>video meliora proboque, deteriora sequor</i>. Bello è ancora a
leggersi ciò che dice il <i>Bettinelli</i> su le cagioni del poco
effetto che fa oggidì la musica sulle nostre passioni, nell'altra sua
eccellente opera intitolata <i>Dell'entusiasmo delle belle arti</i>.
“Se i cantor, suonatori e compositori di musica non fossero mercenarj
cotanto e dipendenti da circostanze e da capricci sì strani, onde è
lor tolta la libertà e l'ardire dell'entusiasmo, il sentirebbono
anch'essi, il farian palese più che non fanno. Pur la musica per sua
natura non è diversa da poesia ed eloquenza ed ebbe dagli antichi nome
e uffizio con esse, e più d'esse produsse mirabili effetti. Certo
nulla è di più intimo e caro all'anima, più efficace a levarla in
alto, a dipingerne i moti e farli sentire, ad eccitare gli affetti, e
sino a nostri organi della voce son flauti e lire, come le nostre
passioni han lor toni corrispondenti nel canto e nel suono al dir
d'alcuno. Sembra almeno che i gai e vivaci sian della gioja, rapidi e
acuti dell'ardimento, teneri e lenti della tristezza, della pietà,
dell'amore, duri e interrotti dell'odio, dell'ira, della ferocia, così
del resto. Ma basti dire che in ogni tempo e nazione un solo fu
l'entusiasmo poetico e il musicale in tutti i teatri barbari, greci,
romani ed europei moderni, benchè oggi sì travisata e corrotta sia
quest'alleanza, sì bel dono della natura” (<i>Dell'entus. <span
class="pagenum"><a name="Page_115" id="Page_115"></a>[115]</span>
part. 1</i>).
</p>

<p>
<span class="smcap">Bettoni</span> (ab. don Bartolomeo) da Bergamo, Pastore Arcade
autore delle <i>Osservazioni sopra i Salmi</i> in 2 tomi in 8º
pubblicato per le stampe del Locatelli in Bergamo l'anno 1786, e
dall'autore dedicate a Mons. Dolfin vescovo di quella città. Il primo
volume contiene sette Dissertazioni, la sesta delle quali tratta
<i>della Musica degli antichi, ed in particolare degli Ebrei a' tempi
di Davide e di Salomone</i>; e la settima: <i>dei titoli de' salmi, e
d'altri incisi appartenenti alla musica, che vi si leggono: ove degli
strumenti musici degli Ebrei</i>. L'autore non vi reca che
un'erudizione molto usata e comune: grazioso però e leggiero ne è lo
stile, e pura la lingua, per il che fassi leggere con piacere.
</p>

<p>
<span class="smcap">Bevin</span> (Elway), eccellente contrappuntista, canonico ed
organista della chiesa collegiale di Bristol, allievo di Tallis, ma
perdette ben presto questa piazza, perchè fu scoperto esser cattolico.
Il dottor Child fu uno de' suoi discepoli. La maniera di comporre un
canone era prima di lui poco comune in Inghilterra. Tallis, Byrd,
Waterhouse e Farmer erano principalmente celebri in questo genere di
composizione: ma ciascun canone era un enimma per la forma con la
quale il pubblicavano. Bevin, all'opposto, pubblicò generosamente, a
vantaggio dei musici principianti, il risultato delle sue lunghe
ricerche, e della sua esperienza; in una dissertazione ch'ei fece
imprimere in Londra nel 1631, sotto questo titolo: <i>Brevis
introductio in musicam</i>, in 4º, nella quale trovansi eziandio
alcuni canoni scelti. Compose in oltre la musica di molti pezzi per
chiesa, e di alcuni cori in concerto. <i>V. Hawkins.</i>
</p>

<p>
<span class="smcap">Beurhusio</span> (Federico) scrittore tedesco del 16º secolo, la sua
opera ha per titolo: <i>Erothematum Musicæ libri duo</i>, cioè: “Saggi
sulla musica in due libri”, a Norimberga 1585.
</p>

<p>
<span class="pagenum"><a name="Page_116"
id="Page_116"></a>[116]</span> <span class="smcap">Beyer</span>, tedesco di origine,
fisico stabilito a Parigi, inventò quivi una nuova specie di
forte-piano, con corde ossia strisce di cristallo, a cui Franklin
diede il nome di <i>glass-chord</i>, e sul quale il maestro di cembalo
Sconck si fece sentire per il corso di quindici giorni di seguito, nel
mese di novembre 1785. Si è di poi usato quest'instromento con
successo all'accademia imperiale nel terzo atto de' <i>Misterj
d'Iside</i>, per accompagnare Boccoride.
</p>

<p>
<span class="smcap">Beyer</span> (Giov. Samuele). Walther cita di lui un'opera col
titolo, <i>Primæ lineæ musicæ vocalis</i>, di cui se n'è pubblicata
una seconda edizione nel 1730.
</p>


<p><a id="bi"></a>
<span class="smcap bigword">Bianchi</span> (Francesco) maestro di cappella a Cremona, e rinomato
compositore, nel 1775 scrisse a Parigi pel teatro italiano la musica
dell'opera <i>la Réduction de Paris</i>, e nel 1777, quella del
<i>Mort marié</i>. Nel 1780, egli era cembalista all'opera buffa
stabilita di recente da Piccini. Nel medesimo anno compose per Firenze
il dramma <i>Castore e Polluce</i>, che ebbe un prodigioso successo.
Nel 1784, scrisse in Napoli il <i>Cajo Mario</i>, e poi il
<i>Demofoonte</i>, l'<i>Arbace</i>, <i>Piramo e Tisbe</i>, <i>Scipione
Africano</i> nel 1787; <i>Artaserse</i> in Padova; <i>Pizzarro</i> in
Venezia, e il <i>Ritratto</i> in Napoli nel 1788. Sonovi inoltre di
lui tre sonate pel cembalo con accompagnamento di violino. Egli è
attualmente in Londra. Nel 1804 e 1807, si è rappresentata a Parigi
una sua graziosa opera buffa, <i>la Villanella rapita</i>.
</p>

<p>
<span class="smcap">Bianchini</span> (Francesco) nacque in Verona nel 1662, e morì in
Roma nel 1729. Egli fondò l'accademia degli Aletofili di Verona, fu
bibliotecario di Alessandro VIII, canonico di S. Maria della Rotonda,
prelato domestico e secretario delle conferenze per la riforma del
calendario. Gli abitanti di Verona gli hanno eretto un busto. Tra le
numerose opere <span class="pagenum"><a name="Page_117"
id="Page_117"></a>[117]</span> che ha scritto, vi si distingue per
l'erudizione quella che ha per titolo: <i>De tribus generibus
instrumentorum musicæ veterum organicæ</i>, in 4º Romæ 1742.
</p>

<p>
<span class="smcap">Biedermann</span> (Giov.) rettore a Freyberg nella Misnia, nel 1749,
pubblicò un programma: <i>De vitâ musicâ ex Plauti mostellar</i>, Act.
scen. 11. Molti conoscitori in musica, avendolo letto, credettero
scoprirvi delle invettive contro la musica in generale, il che fece
all'autore molti nemici. Questa disputa l'obbligò a pubblicare in sua
difesa altri due scritti a Lipsia e a Freyberg nel 1750. Se ne può
vedere il dettaglio nel primo capitolo della <i>Scienza musicale</i>
di Adlung.
</p>

<p>
<span class="smcap">Biferi</span> il figliuolo, maestro di cappella in Parigi, nato in
Napoli, fece imprimere a Parigi, nel 1770: <i>Traité de musique
abrégé</i>, nel quale egli tratta del canto, dell'accompagnamento sul
forte-piano, della composizione e della fuga: la sua maniera è chiara
e precisa.
</p>

<p>
<span class="smcap">Biffi</span> (Antonio) veneziano, maestro di cappella in S. Marco e
nel conservatorio dei <i>Mendicanti</i>, fioriva al principio del
prossimo passato secolo. Allorchè egli era giunto a trovare un motivo
grazioso, aveva l'arte di estenderlo e di variarlo al segno di non
faticar mai l'orecchio nel sentirlo ripetere. Oltre alla sua musica di
chiesa, compose alcuni Oratorj, come il <i>figliuol prodigo</i> nel
1704.
</p>

<p>
<span class="smcap">Biffi</span> (Egidio) de' frati minori conventuali in Italia, e
valentuomo nella musica, scrisse un <i>Trattato di regole per il
contrappunto</i>, che manoscritto possedeva il p. Martini, e di cui fa
sovente egli uso nella sua storia.
</p>

<p>
<span class="smcap">Bigati</span>, suonatore assai distinto di violoncello, allievo del
celebre Tartini, fu condotto in Francia dal suo condiscepolo Fischer.
Gli due amici si fermarono a Avignone, ove Bigati si stabilì
interamente. Questo artista può considerarsi come uno de' migliori
accompagnatori <span class="pagenum"><a name="Page_118"
id="Page_118"></a>[118]</span> del suo tempo: egli improvvisava
seguitamente, e con la più grande facilità, sopra tutti i pezzi che
sentiva, o di cui se gli offeriva la parte recitante: Boccherini
essendo ad Avignone, Bigatti lo accompagnò ne' suoi primi
<i>quintetti</i>, quivi eseguiti per la prima volta. Quel celebre
compositore avendo inteso vantare la facilità che aveva Bigati
nell'improvvisare, levogli d'innanzi la parte, del basso di
accompagnamento, e rimase assai soddisfatto di quello che gli
sostituì. Desiderò ancora d'intenderlo nelle lezioni delle tenebre. È
uso nelle città meridionali della Francia, e particolarmente in
Avignone, che nei tre giorni della settimana santa, queste lezioni
siano cantate sul libro, con un solo accompagnamento di basso. Bigati
per farsi sentire da Boccherini, accompagnava Dubrieul celebre
cantante di tenore. Gli due artisti cercavano a gara di sorpassarsi
l'un l'altro, allorchè un non previsto accidente sopraggiunse a
guastare gli sforzi de' due rivali. Un canonico di assai corta vista,
era molto attaccato ad un suo rosso cagnolino: in sua assenza, il cane
trovò mezzo di sortire dalla casa e venne a raggiungere il suo
padrone. Costui, chiamando l'animale, lo menò fuori della chiesa, ma
ben tosto il cane venne a ritrovarlo. Il canonico, dato in impazienza,
lo ricondusse un'altra volta sino alla porta, dove avendolo bastonato,
gli vide prendere il cammino per la casa. Rientrato in chiesa, il
canonico andava al coro per ripigliare il suo posto, allorchè scorgeva
nell'ombra una cosa che andava e veniva; crede che fosse ancora il suo
cane. Inquietito, pensa di dargli un calcio; ma per disavventura, egli
s'indirizza al violoncello di Bigati, cui rovescia nel tempo stesso a
terra con l'istromento, e cadendo eziandio egli medesimo, mena seco al
suo cadere Dubrieul, che ne riportò una forte contusione sul labbro.
</p>

<p>
<span class="pagenum"><a name="Page_119"
id="Page_119"></a>[119]</span> <span class="smcap">Bigatti</span> (Carlo) nato a Milano
nel 1778, da un pittore di storia, si portò ancor giovane in Bologna
per prender lezioni di contrappunto dal P. Mattei, allievo e
successore di Martini. Fu quindi diretto da Zingarelli, e compose
molte messe e mottetti che ebbero del successo in alcune chiese di
Milano. Portossi quindi a Marsiglia, ove Mr. Mei gli diede alcune
lezioni per perfezionarlo nel contrappunto. Da quest'epoca in poi egli
ha pubblicato presso a venticinque opere come messe, mottetti, ed arie
con variazioni pel forte-piano, di cui Bigatti è un eccellente
sonatore, e riesce molto non che nell'esecuzione de' pezzi di cembalo,
ma ancora nell'accompagnare il canto.
</p>

<p>
<span class="smcap">Billington</span> (mad.) una delle prime cantatrici di Londra in più
teatri dell'Inghilterra, della Francia e d'Italia. In occasione della
musica funebre in onore di Hendel, nel 1786, cantò essa con mad. Mara,
accompagnata da un'orchestra di 712 musici. L'anno d'appresso venne a
Parigi, ove fecesi sentire in diversi concerti, e riunì i suffragj di
tutti gl'intendenti, tra' quali deesi rimarcare il cel.
<i>Piccini</i>. In una rappresentazione del <i>Ratto di
Proserpina</i>, opera di Winter in Londra nel 1804, furono in gara di
virtù e di talenti ella e mad. Grassini. Il grande Haydn era
entusiasta di questa celebre cantante, e nella dimora ch'ei fece in
Londra, frequentava la sua casa: spiritosa fu una risposta di Haydn a
questa virtuosa, e degna del più elegante cortigiano. Ella erasi fatta
ritrattare dal celebre Reynolds. La Billington vi era rappresentata in
figura di una santa Cecilia, che gli occhi rivolti al cielo, sta
ascoltando un coro d'angioli posti nell'alto in atto di cantare. Volle
la <i>Billington</i>, che l'amico Haydn vedesse questo ritratto, e le
dicesse il suo parere. Egli, dopo averlo osservato, si volse alla
Signora, e le disse: “il ritratto <span class="pagenum"><a
name="Page_120" id="Page_120"></a>[120]</span> è somigliante, ma io vi
trovo un grande errore” — “quale?” (Reynolds era presente) — “il
pittore, ripiglia Haydn, ha preso quì un equivoco madornale; egli ha
dipinta voi che state ascoltando gli angioli; doveva dipingere gli
angioli che stanno ascoltando voi” — la Billington commossa al
seducente elogio, gittò le braccia al collo del critico gentile, e con
quelle labra, che inspirato avevano così graziosa riflessione lo
ricompensò al momento della medesima. È per la Billington, che l'Haydn
scrisse la sua <i>Arianna abbandonata</i> e la migliore in questo
genere delle opere sue (<i>V. Carpani Lett. 13ª</i>).
</p>

<p>
<span class="smcap">Bingham</span> (Joseph), nelle sue <i>Origines Ecclesiasticæ</i> t.
III, lib. 6, cap. 7, ha egli raccolto i passaggi de' Padri della
chiesa, per i quali si prova l'esistenza e l'uso degli organi nelle
religiose assemblee dei primi cristiani, ed ha dimostrato non esservi
affatto veruna quistione per l'organo, ma degl'instrumenti de' Giudei.
(<i>V. Orgelhistorie p. Sponsel.</i>)
</p>

<p>
<span class="smcap">Bini</span> (Pasqualino,) di Pesaro, uno degli allievi favoriti del
gran Tartini, eragli stato raccomandato all'età di quindici anni dal
cardinale Olivieri, suo protettore. Nello spazio di tre quattro anni,
il giovane musico travagliò con tale assiduità, che giunse a trionfare
di tutte le difficoltà che presentano le composizioni del Tartini.
Quando ebbe finiti i suoi studj musicali, il card. Olivieri il fè
venire in Roma, ove sorprese per la sua esecuzione tutti i professori
che l'udirono, e sopratutto Montanari, allora primo violino della
città. Dicesi che costui rimase talmente soprappreso della superiorità
di Bini, che ne morì di dispiacenza. Mr. <i>Wiseman</i>, avendo voluto
prendere lezioni di violino, drizzossi a Tartini, il quale gli propose
Bini in questi propj termini, in cui risplende la modestia di questo
gran maestro. “Io lo mando a <span class="pagenum"><a name="Page_121"
id="Page_121"></a>[121]</span> un mio scolare che suona più di me, e
me ne glorio per essere un angelo di costume e religioso.” Verso il
1757, Bini divenne maestro di concerto del duca di Wittemberga, a
Stuttgart, nel tempo medesimo che la cappella era sotto la direzione
di Jomelli.
</p>

<p>
<span class="smcap">Biot</span> (M.) membro della prima classe dell'Istituto e della
società delle scienze d'Arcueil, è autore di più memorie ed
esperimenti fisici sul suono. Nel libro intitolato: <i>Archives des
découvertes dans les sciences et les arts pendant l'année 1808</i>,
nell'articolo delle Matematiche vi ha di Biot: <i>Expérience sur la
propagation du son à travers les corps solides et à travers l'air dans
des tuyaux cylindriques très-alongés, a Paris 1809</i>. Mr. Chladni
nel suo trattato d'acustica cita spesso con elogio i suoi sperimenti e
le sue memorie, che si trovano nel t. 4º des <i>Mémoires de
Mathématique et de Physique</i>, e nel tom. II, des <i>Mémoir. de la
Soc. d'Arcueil</i>.
</p>

<p>
<span class="smcap">Birnbaum</span> (Giov. Abramo) fece imprimere a Lipsia, nel 1738:
<i>Unparteiische</i> ec., cioè: <i>Osservazioni imparziali sopra un
passaggio delicato del musico critico</i> in 8º. Mitzler ha inserito
questo scritto nel primo vol. della sua <i>Biblioteca di musica</i>.
Nel 1739, pubblicò egli ancora <i>Verteidigung</i> ec. cioè: <i>Difesa
delle osservazioni imparziali</i>, in 8º. L'uno e l'altro scritto è
contro <i>Scheiben</i>, il quale aveva tentato di criticare nel suo
<i>Musico critico</i>, le composizioni e la maniera di sonare del gran
Sebastiano Bach.
</p>

<p>
<span class="smcap">Bisch</span> (Giovanni) professore di musica, nel 1802 pubblicò una
sua opera pei ragazzi, intitolata: <i>Explication des principes
élémentaires de musique</i>. I figli del celebre compositore Devienne
sono stati instruiti nella musica da Mr. Bisch a Charenton.
</p>


<p><a id="bl"></a>
<span class="smcap bigword">Blainville</span> (Cristiano-Arrigo) <span class="pagenum"><a
name="Page_122" id="Page_122"></a>[122]</span> maestro di musica in
Parigi, e sonator di violoncello, pubblicò nel 1765, <i>l'Harmonie
théorico-pratique</i>; nel 1754, <i>l'Esprit de l'art musical</i>; e
nel 1765 <i>l'Histoire générale, critique et philologique de la
musique</i>. Queste opere sono delle compilazioni senza gusto, che non
vagliono più delle sue sinfonie, dice con ragione Mr. Laborde. Nel
1751, egli annunziò come una nuova scoverta, un modo misto tra 'l
maggiore e 'l minore. Questo terzo modo, come ne conviene lo stesso
Rousseau in una lettera all'ab. Raynal, e nel suo dizionario, è la
medesima cosa dell'antico modo plagale, che sussiste tuttora nel
canto-fermo, e che era il duodecimo degli antichi. Da un'altra parte,
Mr. Serre di Ginevra, ha fatto vedere che questo nuovo modo è il
semplice rovescio del modo maggiore, quanto agl'intervalli. La
semplice nozione de' nostri modi avrebbe insegnato a Blainville che il
suo preteso modo altro non è che la scala del modo minore di
<i>la</i>, presa dalla quinta, o quella del modo maggiore di
<i>ut</i>, presa dalla terza. Mr. Fabre d'Olivet, nel 1804, ha tentato
di far risorgere il modo di Blainville sotto il nome di <i>modo
ellenistico</i>, ed ha avuto il medesimo successo del suo
predecessore. Nel 1778 Vandermonde gran geometra, e nonpertanto falso
spirito, propose quattro specie di modi minori, come può vedersi nel
suo articolo. Intorno a questa materia può leggersi con profitto il
libro di Mr. <i>Choron</i>, <i>Elémens d'harmonie et d'accompagnement
à l'usage des jeunes élèves</i>, a Paris 1810. Gli autori
dell'<i>Estratto della letteratura Europea d'Yverdon</i> anno 1768,
lodano molto la storia di Blainville come interessante per molti
riguardi, e dove il tutto, dicono essi, è semplice, luminoso e facile
ad impararsi: ma si vede non esser eglino al giorno della materia, e
della condizione medesima dell'autore del libro, <span
class="pagenum"><a name="Page_123" id="Page_123"></a>[123]</span> di
cui ragionano, affermando che egli non è musico, ma che ha molto letto
ed ha saputo ricavare dalla sua lettura le più importanti cognizioni;
il che dà a divedere quanto valore abbiano gli elogj de' Giornalisti.
</p>

<p>
<span class="smcap">Blanchet</span>, autore di un'opera intitolata: <i>L'art, ou les
Principes philosophiques du chant</i>, 1755 in 12º. Egli pretende che
Bérard gli abbia involato una parte del suo manoscritto per comporre
la sua Arte del canto, ma nulla è più falso. Il libro di Bérard è
pieno di viste eccellenti, e quello di Blanchet abbonda di grossolani
errori.
</p>

<p>
<span class="smcap">Blangini</span> (Giuseppe-Felice), nato in Torino li 8 novembre
1781, fece i suoi studj sotto l'ab. Ottani, maestro di cappella della
cattedrale di quella città. All'età di 14 anni egli fece quivi
eseguire una messa a grande orchestra. Venuto in Parigi nel 1799, si è
dato col più felice successo a dar lezione. Il suo <i>Neftali</i>,
dramma musicale in tre atti, rappresentato nell'accademia imperiale,
riscosse grandissimi applausi. Nei concerti egli riunisce la società
più brillante a molto gusto ed espressione, ed accompagnandosi col
piano-forte canta con molta grazia. Chiamato a Munich nel 1805, fecevi
eseguire una sua opera, in seguito della quale fu nominato maestro di
S. M. il re di Baviera. Nel 1809, il re di Westfalia gli conferì il
titolo di maestro di musica della cappella, del teatro e della sua
camera. Le opere, che sino al presente ha composto M. Blangini,
consistono in diciotto collezioni di romanze, quattordici di notturni
a due e a tre voci; dieci di ariette italiane; molti drammi serj come
il <i>Neftali</i>, il <i>sacrificio di Abramo</i>, <i>Ines de
Castro</i>, le <i>feste Spartane</i>; opere buffe, <i>la falsa
Duegne</i>, opera cominciata dal maestro Dellamaria, <i>Zelia e
Terville</i> ec. Musica istromentale: 4 sinfonie a piena orchestra.
</p>

<p>
<span class="pagenum"><a name="Page_124"
id="Page_124"></a>[124]</span> <span class="smcap">Blankenburg</span> (Quirino van) nato
in Olanda nel 1654, organista della nuova chiesa riformata all'Haya,
pubblica quivi nel suo idioma: <i>Nuovo lume per la musica ed il basso
continuo</i>, un libro di musica semplice ed alcune sonate pel cembalo
dedicate alla principessa d'Orange. Egli morì assai vecchio nel 1738.
</p>

<p>
<span class="smcap">Blankenburg</span> (Federico) nato presso Colberg li 24 gennajo
1744, dirigeva nel 1786, la nuova edizione della ben nota opera di
Sulzer: <i>Teoria generale delle arti e belle lettere</i>, con sue
addizioni, in 8º. Egli ha aggiunto ai principali articoli concernenti
la musica, delle note sulla letteratura musicale.
</p>

<p>
<span class="smcap">Blasio</span> (Federico), capo di orchestra del teatro
dell'opera-comica in Parigi, virtuoso di violino e insieme di
clarinetto, di flauto e di bassone o fagotto; pubblicò nel 1796,
<i>Principes et théorie de musique</i>; e <i>Nouvelle Méthode de
clarinette et raisonnement des instrumens</i>. Ha pubblicato ancora
delle sonate: duo, trio, quartetti e concerti per il violino, il
clarinetto o 'l bassone; dispose in quartetti per due violini, viola e
basso, le belle sonate di Haydn per il piano-forte, e ha ridotto in
musica instromentale più opere, fra le quali <i>Il matrimonio
segreto</i>, di Cimarosa. Egli compose inoltre la musica di <i>Annetta
e Lubino</i>, dramma di Favart.
</p>

<p>
<span class="smcap">Blavet</span> (Mr.) celebre sonatore di flauto, nato a Besansone nel
1700, venne in Parigi nel 1723, e divenne soprintendente della musica
del conte di Clermont sino alla sua morte accaduta nel 1768.
L'imboccatura pastosa e nitida, i suoni meglio filati e un uguale
successo nel tenero e nel brioso, ecco quel che i conoscitori
ammiravano in lui. In Parigi fece all'opera le delizie degli amatori
di musica. Questo egregio artista riuniva la pratica e la teoria della
sua arte, e compose anche molti balletti, <span class="pagenum"><a
name="Page_125" id="Page_125"></a>[125]</span> come i
<i>Giuochi-Olimpici</i>, e la <i>Festa di Citera</i>. Si racconta
l'aneddoto di un cane, che andava in furore ogni qual volta sentiva
suonar alcuno il flauto, ma calmavasi e veniva a leccare con gran brio
i piedi di Blavet, allorchè udiva i suoni melodiosi ch'ei sapeva
trarne.
</p>

<p>
<span class="smcap">Blanviere</span>, nativo del paese di Liegi, era verso il 1772,
maestro di canto nella chiesa di S. Andrea a Anversa. Il dottor Burney
dice di avere in lui trovato un uomo pieno di cognizioni e
straordinariamente versato nella letteratura musicale. Le sue
composizioni per Chiesa provano che egli possedeva profondamente tutti
i principj del contrappunto. (<i>V. Burney e Travels.</i>)
</p>

<p>
<span class="smcap">Blondeau</span> (Augusto-Luigi) nato in Parigi nel 1786 allievo di
Mr. Mehul, è attualmente alla scuola francese in Roma; riportò il gran
premio di composizione stabilito dal conservatorio nel 1808. La
cantata proposta al concorso era <i>Maria Stuart</i> parole di Jouy.
Mr. Blondeau ha avuto lezioni di violino da Mr. Baillot, ed ha
pubblicato per quest'instromento, I. un aria con variazioni; II.
un'opera di trio; III. delle sonate di Beethoven ridotte in quartetti.
La di lui cantata di <i>Maria Stuart</i> trovasi nel
Giornale-Eddomadario di Mr. Leduc, nom. 45-48.
</p>


<p><a id="bo"></a>
<span class="smcap bigword">Boccaccio</span> (Giovanni) illustre poeta e letterato italiano,
conosciuto pel suo <i>Decamerone</i>, nato a Certaldo in Toscana nel
1312, e quivi con sentimenti religiosi morto nel 1375. Hawkins nella
sua storia, assicura che quasi esclusivamente alle opere del Boccaccio
deve egli tutte le notizie che rapporta su la musica di quel secolo, e
su gli stromenti in uso nell'Italia nel secolo 14º. Egli le avrà
attinte nell'opera <i>de' casi degli uomini illustri, e delle chiare
donne</i>.
</p>

<p>
<span class="smcap">Boccherini</span> (Luigi) nacque in Lucca l'anno 1740: <span
class="pagenum"><a name="Page_126" id="Page_126"></a>[126]</span> ebbe
le prime lezioni di musica e di violoncello dall'ab. Vannucci, allora
maestro di musica dell'arcivescovato. Mostrò egli di buon'ora le più
grandi disposizioni. Suo padre abile sonator di contrabasso,
coltivolle con diligenza, e finì con mandarlo in Roma, ove prestamente
acquistossi una gran fama, e sorprese con produzioni non che feconde,
ma anco originali. Pochi anni dopo tornò in Lucca, e volle dare un
luminoso attestato di sua riconoscenza al suo maestro Vannucci ed al
seminario, ove erangli stati offerti tanti mezzi d'istruzione, sebbene
lontano dagli studj ecclesiastici. Egli fè sentire allora, per la
prima volta i saggi del suo genio. Filippino Manfredi, allievo di
Nardini e concittadino del Boccherini, trovavasi in quel momento a
Lucca. Eglino eseguirono insieme le sonate di violino e violoncello,
che formano l'opera VII; e rapirono tutta l'udienza. D'allora in poi
si unirono nella più stretta amicizia, e lasciaron l'Italia per
rendersi in Spagna, ove il regnante principe aveva gusto di riunire i
primi talenti. Prevenuti dalla fama, furono accolti con particolar
distinzione; ma il lor carattere non era assolutamente lo stesso.
Manfredi era quivi venuto nella sola intenzione di ammassar dell'oro,
nel mentre che Boccherini, più occupato della sua gloria, consentiva a
farsi sentire da' grandi che il sollecitavano; prese dunque il partito
di stabilirsi nella Spagna. Ammesso dal monarca, fecesi amare; tosto
di poi, fu attaccato alla reale accademia di questo principe, e colmo
da lui di onori e di doni. La sola obbligazione, ch'ei gl'impose, fu
di dare ciascun anno nove pezzi di sua composizione per uso
dell'accademia. Boccherini vi consentì, e mantenne la sua parola. Morì
egli a Madrid, nel 1806, in età di 66 anni, vivamente compianto da
tutti gli amici delle arti. Una porzione della corte intervenne a'
suoi funerali. <span class="pagenum"><a name="Page_127"
id="Page_127"></a>[127]</span> Le composizioni, ch'egli ha fatte
imprimere, formano in tutto 58 opere di sinfonie, sestetti, quintetti,
quartetti, trio, duo, e sonate per violino, violoncello e forte-piano.
Lo <i>Stabat mater</i> è la sola delle sue opere per chiesa, che sia
stata impressa. I padri dell'oratorio di Palermo ebbero anni sono da
quei di Genova due Oratorj in musica del Boccherini, il <i>Giuseppe
riconosciuto</i>, e il <i>Gioas re di Giuda</i>. Come Durante, egli
nulla scrisse per il teatro. Luciano Bonaparte, amatore illuminato
delle arti e protettore del sublime Boccherini, è depositario d'una
ventina di quintetti, che il Racine della musica instromentale aveva
composto per lui; egli ne ha fatto imprimere sei nel 1811. MMrs.
Imbault, Boucher e Pleyel posseggono ancora de' quintetti manoscritti
del N. A. Gli <i>adagio</i> di Boccherini fanno principalmente
l'ammirazione degl'intendenti e la disperazione degli artisti; essi
danno l'idea della musica degli angeli. Negli <i>allegro</i> ei non
lascia d'esser nobile. Questo compositore non ha mai profanato il suo
genio: la sua musica è attinta alla fonte dei sacri libri; perciò è
che ella respira quella grandiosa religiosità, in un genere nel quale
niuno l'uguaglia. “Gli ammirabili terzetti, quartetti ec. del
Boccherini, dice il Ch. Mattei, saran sempre i modelli più perfetti
della musica instrumentale; perchè oltre l'estro, la dottrina,
l'invenzione, l'esattezza, han la qualità cantabile sempre annessa,
che rende quelle note non già un capriccioso accozzamento canoro, ma
una misurata ed armonica poetica cantilena.” (<i>Elog. di Jomm.</i>)
Boccherini ha preceduto Haydn, egli il primo ha fatti de' quartetti,
ed ha fissato il vero carattere del genere. Fino al presente egli è il
solo che abbia composto de' quintetti a due violoncelli, ed eccone la
ragione, che non è stata data <span class="pagenum"><a name="Page_128"
id="Page_128"></a>[128]</span> ancora da veruno. Entrava nel suo
sistema di composizione il render la musica con tutta la soavità di
cui ella è suscettibile; or la qualità de' suoni del violoncello
adempie quest'oggetto meglio del violino. Egli dunque si è posto
nell'impegno di fare sortire il soprano dal violoncello, riserbando
per l'armonia il violino, la violetta ed il basso: quindi l'idea del
suo secondo violoncello, che spesso va in concerto col primo.
Boccherini manteneva da Madrid una corrispondenza seguita col grande
<i>Haydn</i>. Questi due sommi uomini cercavano a rischiararsi
vicendevolmente sulle loro composizioni. Mr. <i>Puppo</i> ha ben
valutati ambidue col dire: che <i>Boccherini è la moglie di Haydn</i>;
poichè si ammira sempre in questo l'armonista: in quello tutto è
l'opra dell'inspirazione; la forza brilla eminentemente nel primo, e
la grazia nell'altro, e quindi Mr. <i>Cartier</i> ha detto di una
maniera originale: <i>Se Dio volesse parlare agli uomini userebbe
della musica di Haydn; e s'ei volesse intender della musica, si
farebbe sonar quella di Boccherini</i>. Pria di morire egli lasciò al
marchese di Benaventi 24 quintetti, l'ultimi che ha fatti e che si
possono chiamare <i>il canto del cigno</i>. (<i>Extrait des quatre
saisons de Mr. Fayolle.</i>) Carlo IV re di Spagna fratello del nostro
amabile Monarca, accoglieva ben volentieri i primi virtuosi di musica,
e colmavali di doni. Boccherini fu uno di questo numero e compose
molta musica per la corte di Spagna. Si racconta ch'egli fè sentire al
re un trio, un passaggio del quale, per esser troppo replicato, fu a
S. M. dissaggradevole. Boccherini rifece quel trio, ma secondando
troppo il suo umore, affettò di replicare, ancora più il passaggio di
cui si trattava. Il re non potè contener la sua collera, e l'autore
cadde in disgrazia. Allora fu che Luciano Bonaparte, ambasciadore di
Francia in Ispagna, fece a <span class="pagenum"><a name="Page_129"
id="Page_129"></a>[129]</span> Boccherini una pensione di mille scudi,
a condizione ch'egli comporrebbe per suo conto sei quintetti in ogni
anno.
</p>

<p>
<span class="smcap">Bocchi</span> (Francesco) fiorentino, uno di que' letterati del
secolo decimosesto, che illustrarono la musica co' loro scritti, e ne
formarono i principi specolativi. Egli era nato nel 1548, e pubblicò
<i>Discorso sopra la musica, non secondo l'arte di quella, ma secondo
la ragione alla politica pertinente</i>, in Firenze 1580.
</p>

<p>
<span class="smcap">Bochsa</span> (Roberto-Niccola) nato a Montmedi nel 1789, ebbe sin
dalla più tenera età le prime nozioni della musica da suo padre, primo
oboè nella grande orchestra di Lione. Di sette anni appena egli eseguì
sul piano-forte un concerto in una pubblica accademia. Il suo gusto
per la composizione sviluppossi all'età di nove anni, egli compose un
duo di flauti ed una sinfonia: di sedici anni mise in musica per la
città di Lione, nel passar che vi fece l'Imperatore nel 1805, il
dramma di Trajano. Nel tempo stesso applicossi all'arpa, e già
quest'istromento eragli divenuto familiare, quand'ei seguì la sua
famiglia a Bordeaux, ove il rinomato Beck gli diede delle lezioni di
composizione, che tanto era ansioso di apprendere. Egli travagliò con
lui per un anno, fece la musica del ballo della <i>Dansomania</i>, e
un oratorio del <i>Diluvio universale</i>, ove eravi un coro eseguito
da due orchestre. Finalmente portossi a Parigi, e preso avendo delle
lezioni dal cel. Mr. Catel, riportò sin dal primo anno, il primo de'
premj dell'armonia; e proseguì a perfezionarsi nell'arpa. Egli ha
fatto imprimere delle sonate, de' duo, de' quartetti per arpa e
forte-piano, una cantata a quattro voci e cori, o omaggio degli
artisti francesi a S. E. l'ambasciadore di Persia, per due arpe,
flauto, oboè, corno inglese, clarinetto, corno, fagotto, violoncello e
contrabasso.
</p>

<p>
<span class="smcap">Bocrisio</span> (Giov. Arrigo) professore di filosofia a
Schweinfurt, <span class="pagenum"><a name="Page_130"
id="Page_130"></a>[130]</span> nacque nel 1687, e morì compiti appena
i 29 anni nel 1716. Nelle miscellanee di Lipsia t. 4, p. 96, vi ha di
lui: <i>Observatio de musicâ præexercitamento Hebræorum</i>, ove parla
degli effetti dell'armonia su lo spirito de' profeti, e prova con i
luoghi stessi della Scrittura, come costoro per mezzo della musica si
disponevano alle divine inspirazioni.
</p>

<p>
<span class="smcap">Bode</span> (Giov. Cristiano) stampatore assai erudito di Hamburgo,
nato in Berlino nel 1728, oltre un gran numero di opere, che non si
appartengono al nostro soggetto, pubblicò i viaggi musicali di C.
Burney, da lui tradotti dall'inglese con addizioni e note, Hamburg
1773 in 8º. Egli è ancora compositore di musica, e nel 1762, pubblicò
<i>Zærtliche</i> ec.; cioè: <i>Canzoncine tenere e comiche</i>. Le sue
sei sinfonie per dieci istromenti comparvero nel 1780, op 2, ed alcune
altre composizioni.
</p>

<p>
<span class="smcap">Bodenburg</span> (Gioachino) rettore a Berlino, nel 1745 egli vi
fece imprimere <i>Einladungs</i> etc. cioè: <i>Della musica degli
antichi principalmente degli Ebrei, e de' più celebri musici degli
antichi</i> (<i>V. Mittags, hist. abhandl.</i>).
</p>

<p>
<span class="smcap">Boeclero</span> (Giov.) dottore in medicina, pubblicò a Strasburgo
un'opera intitolata <i>De sono</i>. (<i>V. Joecher.</i>)
</p>

<p>
<span class="smcap">Boely</span> (Mr.), antico artista-musico, ritirato nella casa di S.
Perina di Chaillot, pubblicò nel 1806: <i>Les véritables causes
dévoilées de l'état d'ignorance des siècles reculés, dans lequel
rentre aujourd'hui la théorie pratique de l'harmonie, notamment la
profession de cette science</i>. L'autore avendo intimato Mr. Gossec
di dirgli quel che pensava di questa sua opera, questi ha risposto a
nome de' membri del conservatorio, suoi ignoranti confratelli in
armonia, ch'egli riguardava il cartello di Mr. Boely, come un atto di
demenza che doveva restare senza risposta: soggiungendo ch'egli
salutava <span class="pagenum"><a name="Page_131"
id="Page_131"></a>[131]</span> Boely, e desideravagli buon orecchio e
sanità.
</p>

<p>
<span class="smcap">Boerhave</span> (Ermanno) famoso medico olandese, nato nel 1666, e
morto nel 1738, ha lasciate molte dotte opere su la medicina; ove si
trovano moltissime cose concernenti la musica, in quel che appartiene
alla fisica. (<i>Intorno a quello che questo Ch. professore ha scritto
sulla musica, veggonsi Mojon, Griselini, Lichtenthal ec.</i>)
</p>

<p>
<span class="smcap">Boezio</span> (Anicio Manlio Severino) nacque in Roma l'anno di G.
C. 470 da una delle più illustri e ricche famiglie. Flavio suo padre
scorgendo le buone di lui disposizioni per le scienze, inviollo in
Atene sin dall'età di dieci anni, dove per il corso d'altri diciotto
studiò profondamente le lingue greca e latina, la geometria, la
filosofia, la musica e le matematiche, e fin la teologia: ed in queste
scienze vi fece egli così grandi progressi che tornato in sua patria
arricchì la lingua latina colle sue traduzioni dal greco delle
migliori opere degli antichi, o colle sue proprie sopra ciascuna di
queste facoltà. Egli occupò i primi posti sotto Teodorico re d'Italia,
ma malgrado gl'importanti servigj che reso avevagli, ed i grandi onori
di cui avevalo ricolmo, venuto questo re in sospetto di lui, fra' più
orribili tormenti fecelo ingiustamente morire li 23 di ottobre
dell'anno 525, di sua età 55. Così perì questo grand'uomo, l'ornamento
del suo secolo, il più fermo sostegno della fede cattolica, il
protettore delle scienze, dell'innocenza e delle leggi. Boezio, per
tacere delle altre sue opere, scrisse <i>cinque libri della musica</i>
da specolativo calcolatore piuttosto che d'armonico pratico, non
dicendoci una parola del metro e del ritmo. La perdita delle opere
musicali di <i>Albino</i>, il quale aveva dati il primo i nomi in
latino alle corde greche, ha reso più stimabile <i>Boezio</i>: egli fu
un erudito compilatore di <i>Nicomaco</i> nella grande <span
class="pagenum"><a name="Page_132" id="Page_132"></a>[132]</span> sua
opera. Le scuole dell'Europa, prevenute dall'opinione che nelle
cattedre cattoliche meritava <i>Boezio</i> per la sua sana dottrina e
per il suo peripateticismo molto allora in pregio, presero i libri
armonici di lui come la più sicura guida pel ristabilimento
dell'antica armonia, e fondarono in esso i primi loro discorsi su la
greca musica pieni di que' medesimi errori, dei quali abbonda
l'originale di <i>Boezio</i>. “I dotti in certe epoche di decadenza,
dice l'ab. <i>Requeno</i>, pubblicano quanto loro piace con la
sicurezza di non esser soggetti all'esame degl'ignoranti
contemporanei. Boezio pubblicò il suo sistema armonico, e con esso un
gran numero di teoremi musici, che lo distruggono senza che nessuno
gli contraddicesse. Vedo che tale maniera di scrivere in Boezio deriva
dal prender esso da diversi autori fra loro contrarj nelle sette
armoniche la sua dottrina, senza avvedersi della loro contrarietà...
Osservisi bene da' moderni accorti critici la contraddizione di questo
scrittore. Noi siamo ben lontani dallo scrivere per voglia di
contraddire, o per accattar plauso notando errori d'uomini
rispettabili.” (<i>Saggi ec. tom. 1, c. XIV.</i>) L'ab.
<i>Gervaise</i> nella sua storia di Boezio stampata a Parigi nel 1715,
ha data l'analisi de' di lui cinque libri della musica.
</p>

<p>
<span class="smcap">Boileau</span> (Niccolò) signore di Despreaux, celebre poeta
francese, dell'Accademia delle iscrizioni e belle lettere, ed
istoriografo di Luigi XIVº, morto in Parigi nel 1711 in età di 74
anni. Nel terzo tomo delle sue opere si trova un <i>Dialogo in versi
tra la Poesia e la musica</i>, che per ordine del re aveva egli
scritto per servir di prologo ad un'opera in musica. Il poeta era di
sentimento, che la musica non riesce punto nella narrativa: che le
passioni non vi possono esser dipinte in tutta l'estensione, che esse
richieggono; e che spesso non sa ella mettere in canto l'espressioni
veramente <span class="pagenum"><a name="Page_133"
id="Page_133"></a>[133]</span> coraggiose e sublimi. Ma noi abbiamo le
prove in contrario in più composizioni de' bravi maestri, e nella più
parte delle migliori cantate, il di cui recitativo consiste in pure
narrazioni: esse sono in oltre piene di espressioni assai forti e
sublimi, e il maestro non vi è rimasto inferiore al poeta. La musica è
sempre in istato di dipingere i sentimenti e le immagini in
qualsivoglia maniera vengano espresse. Il soggetto adunque di questo
<i>Dialogo</i> è una contesa tra la Poesia e la Musica su l'eccellenza
dell'arte loro, ed erano già presso a dividersi, quando ad un tratto
la Dea dell'armonia scende dal cielo con tutti i suoi vezzi, e
leziosaggini, e le riconcilia tra loro.
</p>

<p>
<span class="smcap">Boisgelou</span> (Franc. Paolo Roualle, de) morto in Parigi nel
1764, era consigliere al gran consiglio. Egli erasi molto applicato
all'alta analisi e alla teoria della musica. Se gli deve un metodo di
calcolo differenziale, che è indipendente dalla considerazione
degl'infinitamente piccoli. In quanto alla teoria musicale di
Boisgelou, lo scopo del suo sistema si è di trovare tra gl'intervalli,
applicandovi il calcolo, dei rapporti che siano simmetrici. Rousseau,
all'artic. <i>Système</i> del suo Dizionario, ha snaturato il sistema
di Boisgelou, per mancanza d'intenderlo; ma è stato poi ristabilito da
Mr. Suremain, che giunse ai medesimi risultati per vie differenti, e
ne ha estese le applicazioni teoriche. Nello stesso Dizionario Mr.
Rousseau rapporta due altri tentativi di questo autore, uno per
trasportare in un colpo la chiave convenientemente ad un tuono o a
qualsivoglia modo, ed all'artic. <i>Clef transposée</i>, “I musici,
egli dice, non determinano le trasposizioni che a forza di pratica o a
tastone, ma la regola di Boisgelou è dimostrata generale e senza
eccezione.” L'altro riguarda un mezzo di rimediare all'imbarazzo che
si prova nel solfeggio, con aggiungere cinque <span class="pagenum"><a
name="Page_134" id="Page_134"></a>[134]</span> note per compire così
il sistema cromatico. “Molti hanno tentato, dice Rousseau, sì fatta
correzione, ma finora senza successo. Il pubblico con non far molto
esame sul vantaggio dei segni che segli propongono, se ne sta a quelli
ch'ei trova stabiliti, e preferirà sempre una cattiva maniera di
sapere ad una migliore di apprendere.” <i>V. artic. Solfier.</i>
</p>

<p>
<span class="smcap">Boisgelou</span> (Paolo-Luigi de) figlio del precedente, nato a
Parigi nel 1732, studiò nel collegio di Luigi il Grande, dove cominciò
la sua educazion musicale. Ragazzo ancora, veniva citato pel suo
talento sul violino: di lui parla Gian-Giacomo nell'<i>Emilio</i> in
questi termini. “Io ho visto presso un magistrato il suo figliuolo,
buon fanciullo di otto anni, che si metteva su la tavola del
<i>dessert</i>, come una statua in mezzo a' piatti, a suonar quivi il
violino quasi dell'istessa grandezza di lui, e sorprendere per la sua
maniera di eseguire, gli artisti medesimi.” (<i>Emile, l. 2, t. 7, p.
337, Genève 1782.</i>) Egli si è incaricato, mercè il suo zelo per
l'arte, e di una maniera puramente benevola, di porre in ordine la
parte musicale della nuova immensa Biblioteca in Parigi; con fare in
quest'occasione un travaglio assai interessante ed utile per trarne
buon partito nella storia letteraria della musica. Egli finì di vivere
in Parigi li 16 marzo 1806.
</p>

<p>
<span class="smcap">Boisquet</span> (Mr.) autore di un'opera, cui diè per titolo:
<i>Essai sur l'art du Musicien chanteur</i> ossia <i>Saggio sull'arte
del Musico cantante</i>, Parigi 1813. Non conosco quest'opera che per
trovarla citata con elogio dal nostro sig. ab. <i>Scoppa</i> nel tomo
terzo de' suoi <i>Principes de versification</i> etc. p. 184.
</p>

<p>
<span class="smcap">Bollioud</span> (Luigi de Mermet) dell'accademia di Lione, morto nel
1793. Questo stimabile autore, oltre a molte opere di diverso
argomento, una ne scrisse col titolo <i>De la corruption du goût en
musique</i>, a Lyon <span class="pagenum"><a name="Page_135"
id="Page_135"></a>[135]</span> 1745, in 12º. M. de Boisgelou il figlio
dice ch'egli poteva tanto meglio essere buon giudice in questa
materia, in quanto era egli stesso abil musico. Sonava così bene
l'organo, che i migliori organisti non mancavano di andare a sentirlo,
allorchè si divertiva di toccar l'organo nelle chiese di Parigi.
Questo brieve trattato è stato tradotto in tedesco nel 1750, da
Freytag con delle note storiche. (<i>V. il Musico critico di la Sprèe,
p. 321.</i>)
</p>

<p>
<span class="smcap">Bolsena</span> (Andrea Adami da), uno dei maestri di cappella del
papa. Di costui abbiamo una <i>Storia della Cappella Pontificale</i>,
che contiene molte particolarità: essa comparve in Roma nel 1711, col
titolo di “Osservazioni per ben regolare il coro dei cantori, della
cappella pontificia, tanto nelle funzioni ordinarie che
straordinarie”, in 4º. Si trovano in quest'opera dodici ritratti dei
principali cantori di questa cappella, con le loro biografie.
<i>Arteaga</i> ne parla con elogio.
</p>

<p>
<span class="smcap">Bona</span> (Giov.) cardinale dottissimo, piemontese fogliantino di
somma pietà, morto in Roma nel 1674, tra le sue opere raccolte, in
Torino nel 1747, in fol. una ve n'ha col titolo di <i>Psallentis
Ecclesiæ Harmonia</i>, dove tratta della musica in uso nella chiesa
dai primi secoli sino a suoi tempi. Si trova presso <i>Walther</i> un
saggio di quest'opera.
</p>

<p>
<span class="smcap">Bona</span> (Valerio) nobile milanese e maestro di musica in san
Francesco di Milano. Egli era minor conventuale, e pubblicò nel 1591,
<i>Regole di Contrappunto e composizione brevemente raccolte da
diversi autori</i>, Cazale in 4º; e inoltre <i>Esempj delli passaggi
delle consonanze e dissonanze, e d'altre cose pertinenti al
compositore</i>, in Milano 1596, in 4º. <i>V. Walther.</i>
</p>

<p>
<span class="smcap">Bonadies</span> (P. Giov.) carmelitano e maestro di Franchino
Gaffurio, fioriva verso il 1440. Il p. Martini nella sua storia, cita
di lui, giusta un manoscritto in pergamena del 1473, conservato in
Ferrara, un <i>Kyrie</i>. <span class="pagenum"><a name="Page_136"
id="Page_136"></a>[136]</span> (<i>V. Marpurg Lett. crit. t. II.</i>)
Il di lui vero nome era Gutentag.
</p>

<p>
<span class="smcap">Bonanni</span> (Filippo) gesuita morto in Roma nel 1725. Abbiamo di
lui: <i>Gabinetto armonico pieno d'istrumenti sonori indicati e
spiegati con figure</i>, Roma 1722, in 4º, e nuovamente ivi stampato
nel 1776. (<i>V. Cailleau, Dict. Bibliogr. t. 1, Paris 1802.</i>) Essa
è una curiosa collezione, ma poco esatta, intrapresa in occasione del
gabinetto d'istrumenti di musica, che nel 17º secolo fu stabilito
accanto del collegio romano.
</p>

<p>
<span class="smcap">Bonesi</span> (Bened.) da Bergamo, ebbe per maestro di canto Angelo
Cantoni della scuola di Bernacchi; per il corso di dieci anni seguiti
studiò la composizione sotto Andrea Fioroni, scolare di Leo, e maestro
di cappella della cattedrale di Milano. Egli pubblicò nel 1806,
un'opera col titolo <i>Trattato della misura o della divisione de'
tempi nella musica e nella poesia</i> in 8º. Ha composto ancora molte
opere al teatro di Beaujolais.
</p>

<p>
<span class="smcap">Bonifacio</span> (Baldassare), giureconsulto, direttore, e
professore dell'università di Padova, dopo il 1632. Era nato a Rovigo
nel 1586. Trovansi nei capitoli ottavo e nono del primo libro della
sua <i>Historia ludicra</i>, alcuni articoli <i>de musicâ hydraulicâ
et mutâ</i>. <i>V. Joecher.</i>
</p>

<p>
<span class="smcap">Bonini</span> (Pietro Maria) fiorentino, pubblicò nel 1520, in
latino: <i>Acutissimæ observationes nobilissimæ disciplinarum omnium
musices</i>. <i>V. Martin Stor. e Walther.</i>
</p>

<p>
<span class="smcap">Bonnet</span> (Giacomo) pubblicò in Parigi nel 1715, un vol. in 12º
intitolato <i>Histoire de la musique et de ses effets</i>, opera
mediocre, ma che offre de' preziosi monumenti intorno a Lulli ed i
suoi contemporanei. Bonnet era nipote dell'ab. Bourdelot; M. Freneuse
ne ha data una seconda edizione a Amsterdam 1725, aggiuntovi un
paragone della musica italiana e della francese. Bonnet è anche autore
del <i>Supplément de l'histoire de la musique depuis son origine
jusqu'au <span class="pagenum"><a name="Page_137"
id="Page_137"></a>[137]</span> présent, avec l'histoire des bals</i>,
a Paris 1723, in 12º.
</p>

<p>
<span class="smcap">Bonneval</span> (Mr. de), nel 1754, pubblicò la seguente opera:
<i>Apologie de la musique et des musiciens français, contre les
assertions peu mélodieuses, peu mesurées et mal fondées de J. J.
Rousseau</i>. Titolo ed opera assai stravaganti.
</p>

<p>
<span class="smcap">Bonno</span> (Giuseppe), maestro della cappella imperiale e
compositor di camera, nato in Vienna nel 1710, vi morì nel 1788. Fu
de' primi a mettere in musica i drammi dell'ab. Metastasio, come
l'<i>Ezio</i> e gli oratorj <i>Isacco</i> e <i>san Paolo in Atene</i>
dell'ab. Pasquini.
</p>

<p>
<span class="smcap">Bononcini</span> (Giov.) di Modena, padre de' celebri Giov. ed
Antonio, pubblicò nel 1694, un libro col titolo: <i>Il musico
pratico</i>, Bologna in 4º, dedicato all'imperatore Leopoldo. Questa
dedica è un capo d'opera del secentismo, ma eccettone i complimenti
l'opera è buona: ve n'ha una traduzione tedesca impressa a Stuttgart,
1701, in 4º. Bononcini pretende in quest'opera di aver fatto un canone
a due mila cinquecento novanta parti, ma che per la difficoltà
dell'esecuzione lo ha egli ridotto a otto. Trovasi ancora in fronte
del libro, un canone in suo onore, composto dal P. Agostino
Bendinelli, canonico regolare; questo canone è celebre. Bononcini
pubblicò in Bologna delle <i>Cantate per camera a voce sola</i>, nel
1677, e non de' Duetti da camera come pretende la Borde. <i>V. Burney,
t. III, p. 540.</i>
</p>

<p>
<span class="smcap">Bononcini</span> (Giov. ed Antonio) figliuoli del precedente, sono
vissuti insieme nella più intima amicizia; trovavansi ambi insieme in
Londra nel 1719, e secondo l'ab. Arteaga, sostennero con tanto decoro
la gloria del nome italiano in Inghilterra in mezzo al grido, che
avevano meritamente levato in quell'isola le composizioni dell'Hendel.
Antonio fu il primo che fè sentire sul violoncello una <span
class="pagenum"><a name="Page_138" id="Page_138"></a>[138]</span>
bella qualità di suoni. Oltre molte cantate, i due fratelli composero
diciannove opere dal 1698 sino al 1729, e sonosi pubblicate sotto il
nome di ambidue a Berlino, a Vienna, a Venezia e a Londra.
</p>

<p>
<span class="smcap">Bontempi</span> (Giov. Andrea Angelini) di Perugia, ha scritto
dottamente della sua arte, e divenne maestro di cappella dell'Elettore
di Sassonia. Nel 1660, pubblicò a Dresda: <i>Nova quatuor vocibus
componendi methodus, quâ artis plane nescius ad compositionem accedere
potest</i>, in 4º. Questo metodo è assai ingegnoso, e con ragione vien
lodato dal Rousseau (artic. <i>canon</i>). Ma la sua opera principale
è la <i>Storia della musica</i>, pubblicata a Perugia nel 1695, in
fol., nella quale positivamente vi dichiara che la musica degli
antichi non avendo considerati che i suoni contigui e successivi, non
è mai appartenuta che ad una sola voce, e che perciò il contrappunto è
una invenzione moderna. “Il Bontempi, dice l'ab. Requeno, pieno degli
ordinarj pregiudizj si contenta di darci i progressi dell'arte:
intorno però a' greci musici egli non ci dà lunghi e minuti
ragguagli.” (<i>Prefaz.</i>)
</p>

<p>
<span class="smcap">Borde</span> (il padre de la) gesuita francese, inventore di un
cembalo elettrico, di cui aveane primieramente data la descrizione in
due lettere nel <i>Giornale di Trevoux</i>, e quindi ne diè fuori un
opera col titolo: <i>Le clavecin électrique, avec une nouvelle théorie
du mécanisme et des phénomènes de l'électricité</i>, ossia <i>Il
cembalo elettrico, con una nuova teoria del meccanismo e de' fenomeni
dell'elettricità</i>, a Parigi 1761 in 12º. L'idea del cembalo
elettrico è senza dubbio una copia del <i>cembalo oculare</i> del P.
Castel suo confratello; ma da una chimera prodotta osserviamo una
realità. Una ragione tirata dalla più sana metafisica, e che non era
stata ravvisata ancora da nessuno, rendeva impossibile l'esecuzione
<span class="pagenum"><a name="Page_139"
id="Page_139"></a>[139]</span> del cembalo oculare; cioè che il
piacere, che l'anima può ricevere da una combinazione o simultanea o
successiva di colori, in cui l'armonia o la melodia oculare
consisterebbe, è sempre o accresciuto, o alterato da un altro piacere,
o da un disgusto, che risultano dalla bellezza, o dall'imperfezione
delle figure che ci vengono rappresentate da' colori. Questa bellezza
e questa imperfezione dipendendo in generale, dalle idee d'ordine e di
proporzione nate in noi, o che noi ci siamo formati, sono in gran
parte intellettuali. Laddove tutto il contrario sperimentiamo nel
piacere che cagiona in noi la sensazione della vera armonia, o della
vera melodia, cioè d'una combinazione simultanea o successiva, ma
sempre piacevole, delle modificazioni del suono, che all'anima seco
non portano se non delle idee vaghe e confuse di figura. Il p. de la
Borde volendo formare, per mezzo del principio dell'elettricità, un
nuovo cembalo, ha dunque fatto benissimo nel destinarlo unicamente a
piacere, e restrignendosi a questo solo effetto l'idea di lui non ha
più ripugnanza <a id="tn139"></a>veruna, poichè un abile meccanico viene a capo di
ridurre, per così dire, ogni forza data, a produrre tutti gli effetti
ch'ei desidera. Archimede non dimandava che un punto ove riporsi, per
far saltare tutto il globo terrestre. L'invenzione ha cominciato da
una macchina che mandava un suono elettrico; i tasti di questa
macchina erano fatti in forma di leve, la cui estremità, opposta a
quella toccata dalle dita, terminava sopra di una verga di ferro
orizzontale, isolata, sostenuta da tubi di vetro, ed elettrizzata, nel
comunicar che faceva con un conduttore elettrico. La medesima
estremità essendo di poi isolata ed elettrizzata coll'azione delle
dita, toccava ad un altra verga di ferro orizzontale, situata alquanto
più alta della prima, ma non elettrizzata. Alla verga isolata, <span
class="pagenum"><a name="Page_140" id="Page_140"></a>[140]</span> ed
elettrizzata o inferiore, terminavano di distanze in distanze uguali,
alcuni fili di ottone verticali, che venivano da altrettante campane,
proprie ad esprimere i diversi tuoni della scala, allorchè venivano
percosse. Queste medesime campane erano sospese in una stessa linea,
ed a livello le une delle altre, con de' cordoni di seta, ad una terza
verga di ferro orizzontale, isolata ancor essa ed elettrizzata, da cui
pendevano altrettanti battenti, attaccati con de' fili di metallo,
ciascuno de' quali veniva a cadere fra due campane vicine. Le dita
toccando l'estremità della leva la sollevavano, questa corrispondeva
alla verga di ferro non isolata, da cui il moto passava a' battenti
che percuotevano le campane. Or da questa macchina poco vi voleva per
passare al <i>cembalo elettrico</i>. In vece di mettere i battenti fra
le campane di diversa spessezza, ed armate ciascuna de' loro fili
d'ottone, che scendevano fino all'estremità della leva al di sotto, vi
sono state poste a' due lati di ciascun battente, due campane unisone,
una delle quali è stata armata d'un fil d'ottone. Questo filo cessando
di essere elettrizzato ha cagionato nello stesso istante il moto di un
battente, verso la campana al disotto, e la pronta rispinta dello
stesso battente verso dell'altra campana producendo in tal guisa
rapidamente due tuoni unisoni: effetti, la cui simultaneità e
successione, variate a proposito ed in mille maniere, sono proprj ad
eseguire ogni sorta di accordi, di melodie, ed a suonare qualunque
aria. Ecco come del suo cembalo parla l'autore. “La materia elettrica,
dice egli, n'è l'anima, come l'aria è quella dell'organo; il globo fa
le veci del mantice, e 'l conduttore del porta-vento. Nell'organo il
tasto è come un freno, con cui si modera l'azione dell'aria; ho posto
lo stesso freno alla materia elettrica, malgrado la sensibilità sua,
la sua agilità. <span class="pagenum"><a name="Page_141"
id="Page_141"></a>[141]</span> L'aria rinchiusa nell'organo vi geme,
fino a tanto che l'organista, come un altro Eolo, le apre le porte del
suo carcere. Se egli togliesse nello stesso tempo tutte le barriere
che l'arrestano, altro non produrrebbe che una confusione e un
disordine grandissimo, egli però sa farla sortire con ordine e
discernimento. La materia elettrica dimora ancor essa come rinchiusa,
e si fa sentire inutilmente <a id="tn141"></a>all'interno delle campane del nuovo
cembalo, fino a tanto che le vien data la libertà, coll'abbassare i
tasti: ne sorte allora con celerità grande, cessa però d'operare,
subito che i tasti rimontano. Questa specie di cembalo ha eziandio un
vantaggio, che gli altri non hanno; cioè che laddove ne' cembali
ordinarj il suono non continua che indebolendosi, nell'organo e nel
cembalo elettrico conserva tutta la forza fin che le dita rimangono su
i tasti.” Osserva in oltre l'A., che quando si tocca il suo cembalo
nell'oscurità, i suoni delle campane vengono accompagnati da scintille
di fuoco, cosicchè lo stesso cembalo è nello stesso tempo <i>acustico
ed oculare</i>. Tutto il resto che appartiene alla spiegazione de'
fenomeni elettrici non ispetta punto al nostro argomento.
</p>

<p>
<span class="smcap">Borde</span> (Giov. Beniamino de la) nato a Parigi nel seno
dell'opulenza l'anno 1734, vi contrasse il gusto de' piaceri e delle
belle arti. La sua inclinazione lo portò alla corte, ove di primo
cameriere di Luigi XV divenne in poco tempo il confidente e 'l
favorito di questo principe, i di cui beneficj lo posero in istato di
far delle prodigalità, alle quali lo trascinavano un genere di vita
assai dissipata e la facilità del suo naturale. Aveva pur nondimeno in
quel tempo coltivata la musica, ch'egli appreso avea sin dalla prima
età sotto la direzione del cel. Rameau; nel 1657 pose in note un'opera
comica <i>Gilles garçon peintre</i>, che fu assai <span
class="pagenum"><a name="Page_142" id="Page_142"></a>[142]</span> bene
accolta e che fu seguita da un gran numero di altre, alcune delle
quali ebbero del successo. Alla morte del monarca nel 1774, lasciò la
corte, prese moglie e cominciò a menar vita più tranquilla e più
seria. Diessi a studj di più generi, e nel 1780 pubblicò la sua opera
intitolata: <i>Essai sur la musique ancienne et moderne</i>, 4 vol. in
4º con figure. Quest'opera fu stampata con gran lusso, e ricca di rami
e di vignette che rappresentano gl'instromenti di diverse nazioni
antiche e moderne: ma vi vuol molto a far che il vero merito
corrisponda alle spese, di cui è stato l'oggetto. L'autore non si è
proposto scopo veruno, nè ha seguito alcun piano: spesso vi
s'incontrano delle opinioni contraddittorie, marcate per la più parte
al conio dello spirito di partito, difetto di sodezza nella dottrina,
e spesso ancora poca accuratezza nello stile. In somma, le più
indispensabili attenzioni sembrano esser mancate a quest'opera: la
scorrezione vi è all'eccesso, principalmente nelle date, ne' nomi
proprj e nelle citazioni, il che mostra la leggerezza con cui
travagliava il suo autore. Benchè alcune parti vi siano trattate molto
bene, il resto è inesatto, pieno di errori, e più atto a far traviare
che ad istruire: nel totale non è che una cattiva compilazione, la
quale esser non può di verun soccorso a colui che procacciar si vuole
delle cognizioni ben certe su la storia della Musica. Nel dizionario
bibliografico di <i>Cailleau</i> trovasi annunziata un'altra opera di
La Borde con questo titolo: <i>Mémoires historiques sur Raoul de
Coucy, et le recueil de ses chansons en vieux langage, avec la
traduction de l'ancienne musique</i>, a Paris 1781, in 8º con fig.
Quest'opera è utile per la storia de' trobadori e della loro rozza
musica. La Borde ha fatto anche imprimere con grandi spese altre opere
del pari difettose per il fondo <span class="pagenum"><a
name="Page_143" id="Page_143"></a>[143]</span> come per la loro forma;
e reca veramente maraviglia come con tanto zelo ed una fortuna cotanto
considerevole egli non abbia avuto in generale maggiore discernimento
e maggiore applicazione, forse per aver sempre scelto in suoi
coadiutori delle persone molto più incapaci, e così disattente come
egli lo era. La rivoluzione francese portò la rovina di La Borde: egli
si era rifuggito a <a id="tn143"></a>Rouen, dove lusingavasi di viver da incognito: ma i
satelliti della tirannia ve lo scoprirono e lo condussero a Parigi:
quivi in priggione ebbe l'imprudenza, non ostante le preghiere de'
suoi amici, di affrettare il suo giudizio, ed ei perì a 20 di Luglio
del 1794, cinque giorni prima della caduta de' tiranni. Sin quì si è
giudicato La Borde come scrittore sulla musica: “egli era più
stimabile come compositore, comecchè non avesse avuto delle cognizioni
assai profonde nella composizione, e fosse appartenuto ad una cattiva
scuola: oltracciò faticò egli nell'epoca in cui il gusto nella musica,
e in tutte le arti in generale è stato detestabile in Francia. Egli
aveva dell'immaginazione ed un gusto naturale, che trionfò spesso
delle circostanze svantaggiose in cui si è trovato. In fronte del
<i>Viaggio in Africa di Sauguier</i> pubblicato in Parigi nel 1799,
trovasi una notizia di questo autore molto dettagliata, ma molto
ridicolosamente scritta, cui potrà consultare il lettore.” (<i>V.
Choron et Fayolle.</i>)
</p>

<p>
<span class="smcap">Borde</span> (Alessandro de la), nel 1807 pubblicò una <i>Lettera a
madama de Genlis</i> su i suoni dell'arpa. L'autore pretende che
Casimiro Beecker ha rinnovato i suoni armonici de' greci ch'egli fa
sentire sull'arpa: il che è vittoriosamente confutato da' diversi
scritti ne' quali gli antichi parlano della musica e degl'instromenti.
</p>

<p>
<span class="smcap">Bordenave</span> (Giov. de), canonico di Lescar, pubblicò nel 1643,
un libro che ha per titolo: <i>Des Eglises cathédrales et
collégiales</i>, <span class="pagenum"><a name="Page_144"
id="Page_144"></a>[144]</span> etc; vi si trova un curioso capitolo su
gli organi, sulla musica dei ragazzi di coro, e sopra altre materie
che han rapporto alla musica.
</p>

<p>
<span class="smcap">Bordet</span> (Mr.) maestro di musica e di flauto traverso a Parigi,
pubblicò nel 1755: <i>Méthode raisonnée pour apprendre la musique
d'une façon plus claire et plus précise</i>, etc. in tre libri. Vi ha
di costui eziandio due gran concerti di flauto.
</p>

<p>
<span class="smcap">Bordes</span> (Carlo) poeta e filosofo, morto nel 1781. È autore
della traduzione francese del <i>Saggio sopra l'opera in musica del
conte Algarotti</i>, a cui vi aggiunse alcune buone osservazioni.
</p>

<p>
<span class="smcap">Bordier</span> (Mr.) maestro di musica de' SS. Innocenti, morto nel
1764, pubblicò nel 1760: <i>Nouvelle méthode de musique pratique à
l'usage de ceux qui veulent lire et chanter la musique, comme elle est
écrite</i>. Dopo la sua morte si è pubblicata un'opera che forma il
corpo intiero della sua dottrina e delle sue lezioni, sotto questo
titolo: <i>Traité de composition</i>, 1770. Egli vi descrive in
dettaglio, gl'intervalli, gli accordi e il cammino che tengono questi
accordi per formare un'armonia.
</p>

<p>
<span class="smcap">Borghi</span> (Giov.-Battista) di Orvieto nel patrimonio di san
Pietro, nell'uno e nell'altro stile per chiesa e per teatro riuscì
eccellentissimo. Nel 1771, diè al teatro di Venezia il dramma del
<i>Ciro riconosciuto</i>, ma non ebbe buon successo. Fu più felice in
Firenze, ove diede nel 1783 <i>Piramo e Tisbe</i>. Le altre sue
composizioni molto pregiate dagl'intendenti sono: <i>Alessandro in
Armenia</i>, 1768; <i>Ricimero</i>, 1773; <i>Eumene</i> 1778. Vi sono
anche di lui Messe, e Litanie composte sopra temi di una tale
chiarezza, e facilità, che se ne ritengono a mente infino i motivi,
benchè lo stile ne sia grave e divoto, qual si conviene
all'invocazione della santa Vergine. Egli divenne pel suo merito
maestro di cappella di nostra Signora di Loreto, dove finì di vivere
nel vigor degli anni, non avendone compito <span class="pagenum"><a
name="Page_145" id="Page_145"></a>[145]</span> ancora cinquanta, nel
1790. L'ab. Arteaga lo ha confuso con <i>Luigi Borghi</i> allievo del
Pugnani, compositore anch'egli e virtuoso in Londra, benchè italiano;
e di lui può dirsi quel che dell'altro egli ha detto, che “con una
certa dolcezza e soavità rammorbidì a maraviglia la robustezza dello
stile propria di quella scuola.” Nel 1784 e nella gran musica funebre
in onore di Hendel, che si diede in Londra, Luigi Borghi era il primo
dei secondi violini. Vi sono di lui più sonate, concerti ed a solo di
violino con accompagnamento stampate a Parigi, a Amsterdam, e a
Berlino.
</p>

<p>
<span class="smcap">Bornet</span> (Mr.) il maggiore, nel 1770, era primo violino
nell'orchestra dell'opera, in Parigi. Alcuni anni dopo pubblicò:
<i>Nouvelle méthode de violon et de musique</i>.
</p>

<p>
<span class="smcap">Borsa</span> (dottor Matteo) nipote del Ch. ab. <i>Bettinelli</i>,
dalla di cui elegantissima penna abbiamo il <i>Saggio</i> su la vita e
le opere di lui (Bettinel opere tom. 22, Ven. 1811). Nacque egli in
Mantova l'anno 1751, di comoda e civile famiglia; fece i suoi studj
prima in Verona e poi in Reggio, d'onde compiuto avendo con successo
il corso di filosofia, passò in Bologna a studiarvi la medicina. Ivi
raffermossi nelle finezze della lingua latina e dello stile italiano,
coltivò la musica in quella scuola eccellente, e gli giovò al tempo
stesso la frequenza de' teatri. Nell'anno 1776 e all'età di 24 anni
prese la laurea dottorale in medicina e divertivasi solo della lettura
de' migliori libri, e colla conversazione d'uomini di lettere, e colla
musica: quindi prese in moglie la sua cugina Giuseppa Bettinelli
educata anch'essa nel canto, e col favor d'una voce attissima a
quello. Nel 1781, recitò egli nell'accademia di Mantova un
<i>Saggio</i>, in cui cercò: <i>A quanto s'estenda la facoltà del
canto ne' drammi serj</i>; e pel credito fattosi <span
class="pagenum"><a name="Page_146" id="Page_146"></a>[146]</span>
nelle varie sue dissertazioni gli fu conferita nel ginnasio di sua
patria la cattedra di logica e metafisica, per cui conciliossi una
pubblica estimazione, e nel 1787 fu scelto dall'accademia per suo
Secretario perpetuo, nè poteva farsi miglior elezione, unendosi
appunto nel <i>Borsa</i> le parti principali di un segretario
d'accademia di scienze insieme e di belle lettere ed arti. Il Borsa
fornito era di più cognizioni ed aveva acquistato un finissimo gusto
su la pittura, e le sue sorelle la poesia e la musica. Ma la morte
venne pur troppo nel fior degli anni suoi, e de' suoi studj: egli finì
di vivere nel 1798, all'età di 46 anni. Abbiamo di lui oltre a molte
opere un <i>Saggio sulla musica imitativa teatrale</i>, che è fra gli
opuscoli scelti di Milano, in cui osserva l'A. esser l'orecchio
l'unico senso su cui può agire la musica, e ch'essendo esso capace
soltanto d'impressioni sonore, queste sole son proprie alla musica, e
quindi la voce umana è la sola che può imitare la musica. Or questa
voce esprime gli affetti e le passioni dell'uomo con varie
modulazioni, e con esse l'uomo agitato e commosso è quel solo, che dà
moto all'espression musicale. Quindi viene a considerare l'espressioni
vocali de' famigliari nostri discorsi secondo le varie condizioni, e
le qualità degli affetti e onde possa la musica imitar la natura ed
esprimerla, e sino a qual segno nell'arie, pe' recitativi mostrando ai
cantanti e compositori qual leggi abbiano a tenere. Applica ciò pure
all'orchestra, e come debba essa concorrere all'espressione e
imitazion degli oggetti. Di ciò lodollo il cel. ab. <i>Arteaga</i>,
dicendolo apritore di nuova via sulla musica imitativa dell'orchestra,
profittandone molto egli stesso nell'opera sua sopra le rivoluzioni
del teatro musicale italiano. Il dottor <i>Borsa</i> in un altro suo
trattato de' <i>Balli pantomimi</i> esamina nell'intima natura loro il
ballo e <span class="pagenum"><a name="Page_147"
id="Page_147"></a>[147]</span> la musica, riconoscendo che il primo
può stare da se, non così la seconda: propone i miglior mezzi per
correggere i difetti, e a conformar quest'arte al buon senso e alla
morale.
</p>

<p>
<span class="smcap">Bosch</span> (Mr. de) nel 1783, egli diè al pubblico <i>Versuch
eines</i> etc. cioè: “Saggio di un amatore di musica in melodie, per
il canto e il clavicembalo” in due parti.
</p>

<p>
<span class="smcap">Bose</span> (Giorgio Mattia), dottore in Lipsia, ove fece imprimere
nel 1734, una prima dissertazione <i>de sono</i> in 4º, ed una seconda
l'anno di appresso. Egli vi esamina le spiegazioni, che Perrault aveva
date del suono.
</p>

<p>
<span class="smcap">Bossler</span> (Arrigo-Fil. Carlo), dopo il 1788, ha pubblicato in
Spira la <i>gazzetta di Musica</i>, di cui ogni settimana usciva una
mezza foglia di testo ed un'altra di note. Non sappiamo se questa
gazzetta si è proseguita.
</p>

<p>
<span class="smcap">Bossnis</span> (Girolamo), professore di teologia in Milano e nato a
Pavia nel 1608, aveva pubblicato, a 39 anni di sua età, più di
ventiquattro opere, tra le quali vi ha: <i>De sistro Isidis</i>, e
<i>de sistris libellus</i>, pubblicato nel 1632. <i>V. Joecher.</i>
Mr. de Sallengre, ha inserito questo brieve trattato nel suo
<i>Thésaur antiquit. Roman.</i> t. II num. 17.
</p>

<p>
<span class="smcap">Bottrigari</span> (Ercole) cavalier bolognese, grand'amatore e buon
intendente nel secolo 16º ha scritto sulle belle arti. Apostolo Zeno
possedeva una medaglia coniata in suo onore, nel di cui rovescio eravi
una sfera, o un <i>melone</i>, strumento musico di sua invenzione.
Egli nato era in Bologna nel 1531, ed ivi finì di vivere nel 1606. Ha
scritto molte opere sulla musica, e reso degli utili servigj colle sue
fatiche a questa bell'arte. Eccone il catalogo: Iº <i>Il desiderio,
ovvero de' concerti di varj stromenti musicali, dialogo</i>, Bologna
1590 in 4º; IIº <i>Il patrizio, ovvero de' tetracordi armonici di
Aristosseno</i>, Bologna 1593; IIIº <i>Il Melone, discorso
armonico</i>, ed il <span class="pagenum"><a name="Page_148"
id="Page_148"></a>[148]</span> <i>Melone secondo ec.</i>; IVº
<i>Considerazioni musicali del cav. Bottrigari sopra un discorso di
messer Gandolfo Sigonio intorno a' madrigali, e a' libri dell'antica
musica ridotta alla moderna pratica di don Niccola Vicentino, e nel
fine esso discorso del Sigonio, Ferrara 1602, in 4º</i>; Vº <i>Il
Trimerone de' fondamenti armonici</i>, manoscritto del 1599. Nella
copiosa libreria dell'Istituto di Bologna conservansi in oltre più
manoscritti del ill. cav. <i>Bottrigari</i>: Iº <i>Traduzione in
lingua italiana del libro di Aristotile, dell'oggetto dell'udito ossia
dell'acustica</i>; IIº <i>Note su tutte le opere del Gogavino</i>;
IIIº <i>La Musica mondana di Macrobio tradotta in italiano con alcune
considerazioni</i>; IV.º <i>Annotazioni al Trattato di musica di
Bartolomeo Ramos</i> ec. “Questo dotto armonico, dice il Ch. ab.
<i>Requeno</i> (<i>nella prefaz.</i>) aveva tutti letti e trasportati
nell'italiana favella non pure i greci, che ha Meibomio nella sua
raccolta degli armonici greci, ma più altri ancora. Nella libreria del
p. Maestro Martini in Bologna si conserva una parte delle traduzioni
del Bottrigari: l'altra parte di esse nella copiosissima e ben servita
biblioteca dell'Istituto di Bologna, che fece vedere a me stesso il di
lei gentile ed erudito bibliotecario.”
</p>

<p>
<span class="smcap">Bougeant</span> (Guglielmo-Giacinto) gesuita Francese morto nel
1743. Egli volle entrare in lizza con l'accademico <span class="smcap">Burette</span>
nella quistione dell'antica musica con molto calore allora in Francia
agitata, e nelle Memorie di Trevoux <i>ottobre 1725 art. 91</i>
pubblicò una sua ben scritta ed erudita Dissertazione <i>sur la
Musique des Anciens</i>, che, come tutte le altre su questo argomento
sono ora di pochissimo conto e più non si leggono dopo le dottissime
fatiche dell'illustre <i>Requeno</i>.
</p>

<p>
<span class="smcap">Bourdelot</span> (Pietro Michon) abbate di Massay, nacque in Ginevra
da un cerusico di Sens nel 1610; applicossi alla medicina e fu <span
class="pagenum"><a name="Page_149" id="Page_149"></a>[149]</span>
medico del gran Condé. <i>Cristina</i> regina di Svezia lo volle
presso di se nel 1651; e dipoi ottenne per lui l'abbadia di Massay. Il
papa aveagli permesso di esercitare gratuitamente la medicina: ed egli
morì finalmente in Parigi l'anno 1685. Oltre a molte opere sopra
diverse materie, egli scrisse una <i>Storia della musica</i> in
francese pubblicata all'Haye e ristampata a Francfort nel 1743, in 4
vol. in 8º, composta senza notizie, senza critica e senza filosofia,
dice l'ab. <i>Arteaga</i>. Bourdelot trovandosi in Isvezia alla corte
di Cristina insieme col <i>Meibomio</i> autore della traduzione latina
de' sette greci Scrittori di musica, e col <i>Naudé</i> letterato
anch'egli di prima sfera, persuase alla regina che comandasse a
<i>Meibomio</i> di cantare in sua presenza un'aria dell'antica musica
pubblicata da lui medesimo in quella sua collezione, ed a <i>Naudé</i>
che eseguisse alcune greche danze colla voce e co' piedi, su di cui
aveva egli scritto alcune erudite ricerche. I poveri letterati che
avevano nella voce tutta la rozzezza d'un uomo a 50 anni non mai
avvezzo a cantare, e nella persona tutta la goffaggine d'un erudito
dabbene, adempirono così sgarbatamente la commissione, che non ostante
il rispetto dovuto alla regina, i cortigiani non poterono far a meno
di non abbandonarsi alle più sonore risate. Il <i>Meibomio</i> piccato
al sommo di così mortificante avventura, e scontrandosi poi col
<i>Bourdelot</i> in pubblico, gli pestò il viso a forza di pugni più
che all'innocente sua curiosità, dovuti alla balordaggine con cui
pensava potersi giudicare con siffatto metodo dell'indole ed energia
dell'antica musica e del ballo. Questo curioso aneddoto dà a <a id="tn149"></a>divedere
quanto ridicolosamente si giudichi su questa materia da chi non vi
porta altri lumi, che quelli d'una pesante ed inutile erudizione.
</p>

<p>
<span class="smcap">Bouteiller</span> (Mr.) nato in Parigi nel 1788, allievo di Mr.
Tarchi, riportò nel <span class="pagenum"><a name="Page_150"
id="Page_150"></a>[150]</span> Conservatorio il gran premio di
composizione musicale nel 1806, proposto per la fuga, il contrappunto
e la cantata di <i>Ero e Leandro</i>. Egli doveva rendersi alla scuola
di Roma, ma ha preferito di rimanere a Parigi, dove non fa delle
composizioni che per sollevarsi da altre fatiche. Egli prometteva un
artista capace di riparare la perdita del giovine Androt.
</p>

<p>
<span class="smcap">Boutmy</span>, nato a Brusselles nel 1725 era, secondo Forkel,
organista della corte del re di Portogallo, in Lisbona. Si ha di
costui: <i>Traité abrégé sur la basse continue</i>, a la Haye nel
1760. Egli ha in oltre pubblicati più concerti e sonate per il
cembalo, impressi a la Haye e ad Amsterdam: ha composto eziandio molte
messe e mottetti per la chiesa.
</p>

<p>
<span class="smcap">Boyce</span> (William) dottore in musica, organista e compositore
della cappella reale di Londra, faticò molto sì per teatro che per
camera. Nacque egli in Londra nel 1710; compì perfettamente il corso
di studio della musica sotto il dottor Green, organista della
cattedrale, che alla sua morte lasciogli tutti i suoi manoscritti, e
gli raccomandò di pubblicare i suoi mottetti: Boyce nella giovinezza
fu sorpreso da un'incurabile sordità, che sembrava così incompatibile
con la musica come la cecità con la pittura, ma egli non continuò meno
l'esercizio della sua professione con una costanza incredibile. Nel
1736 pose egli in note l'Oratorio: <i>Pianto di Davide su la morte di
Saulle e di Gionata</i>, che fu eseguito ed impresso nel medesimo anno
(<i>V. Lockman, Reflex. on lyric poetry and music</i>). Nel 1739
un'<i>Ode</i> per la festa di S. Cecilia. Nel 1749, l'università di
Cambridge lo ricevette dottore in musica, e nel 1751, egli compose
un'eccellente Musica funebre. Pubblicò quindici <i>Fughe per
l'organo</i>. Oltra ciò egli è autore d'una collezione delle migliori
composizioni inglesi <span class="pagenum"><a name="Page_151"
id="Page_151"></a>[151]</span> per la chiesa, di cui ne pubblicò una
superba edizione nel 1768, col titolo: <i>Cathedral music</i> ec. cioè
<i>Musica per la cattedrale, o collezione di molte eccellenti e
rinomate composizioni di alcuni bravi maestri inglesi per la
liturgia</i>, Londra in fol. Boyce morì nel 1799, e fu onorevolmente
sepolto nella cattedrale di san Paolo.
</p>

<p>
<span class="smcap">Boyé</span> (Mr.) autore di un libro intitolato: <i>L'Expression
musicale mise au rang des chimeres</i>; a Paris 1779. Può vedersene
una buona confutazione presso Arteaga (tom. 3, in not.):
quest'opinione, egli dice, non potè nascere in lui se non di poca
filosofia, o dal desiderio di distinguersi con qualche novità
stravagante. Boyé è stato ancora confutato da Mr. le Febvre nel suo
libro che ha per titolo: <i>Bévues, erreurs et méprises de différens
auteurs en matière musicale</i>.
</p>

<p>
<span class="smcap">Boyeldieu</span> (Adriano) attualmente maestro di cappella
dell'imperador delle Russie, nato a Rouen verso il 1770, allievo di
Mr. Broche, venne in Parigi circa al 1795 e fecesi da prima conoscere
pe' suoi talenti come suonator di piano-forte e compositor di
canzoncine o romanzi, de' quali ne scrisse moltissimi, ed ebbero un
prodigioso successo. Fu quindi nominato professor di forte-piano nel
Conservatorio, ove formò egli degli eccellenti allievi e in
grandissimo numero. Sino al 1800 egli diede più drammi in musica al
teatro comico in Parigi e ne fu sempre applaudito. Egli è tra'
compositori francesi quel ch'è Moncrif tra' poeti. “Questo compositore
ancor giovane, dice il nostro siciliano Scoppa, ha tutte le
disposizioni per occupare il luogo del famoso Gretry.” (<i>Les vrais
principes etc. Tom. 3, p. 342.</i>)
</p>

<p>
<span class="smcap">Boyer</span> (Pasquale) nato nel 1743, a Tarascon in Provenza fece i
suoi studj nella scuola d'onde sortirono Mouret, Tardieu, Gauzargue,
ec. Nel 1759, l'abbate Gauzargue essendo stato nominato maestro della
cappella <span class="pagenum"><a name="Page_152"
id="Page_152"></a>[152]</span> del re, Boyer che non aveva più di 17
anni, gli succedette per maestro della chiesa cattedrale di Nimes,
posto ch'egli occupò per sei anni con molta distinzione, dopo i quali
determinossi di venire alla capitale, ove diè principio dalla
<i>Lettera a M. Diderot</i>, sul progetto dell'unità di chiave nella
musica e sulla riforma delle misure, proposte dall'ab. de la Cassagne,
ne' suoi elementi del canto, Parigi 1767. Questa lettera di Boyer è
piena di eccellenti riflessioni. “I nostri antichi, dice l'autore
sulla fine, non eran già de' gran musici come noi; ma la musica che
essi coltivavano, non andava presso loro senza lo studio de' principj.
Eglino si davan la pena di ritenerli, e se li rendevano molto
familiari per farne poi al bisogno una giusta applicazione.”
</p>


<p><a id="br"></a>
<span class="smcap bigword">Brack</span> (Carlo de), membro della reale società di Gottinga, nel
1810, pubblicò in Genova una traduzione francese dei viaggi musicali
del dottor Burney, 3 vol. in 12º. Mr. Roquefort ha reso conto del
primo volume nel suo <i>Magazin Encyclopedique</i> del mese di
settembre 1810.
</p>

<p>
<span class="smcap">Breitkopf</span> (Giov. Emmanuele) fonditore di lettere, stampatore
e librajo a Lipsia, coltivò le scienze, e nel 1755, egli fu
l'inventore di una nuova maniera di stampare la musica, con caratteri
separabili e mutabili. L'importanza di tale invenzione è a sufficienza
provata dalla calca d'imitatori, non che in Berlino, Vienna, Stuttgart
e Francfort, ma anche in Francia, in Italia e in Olanda, ma son tutti
rimasti molto lungi dalla perfezione delle opere di Breitkopf, perchè
non hanno essi potuto imitare se non sopra copie già tirate, e senza
conoscerne l'occulto meccanismo. Ciascuno essendo stato obbligato a
crear da se stesso i mezzi d'esecuzione la più parte degl'imitatori si
sono arrogati il titolo d'inventori. Il fondo geometrico
dell'invenzione di Breitkopf <span class="pagenum"><a name="Page_153"
id="Page_153"></a>[153]</span> la rende adatta a tutti i cambiamenti,
ed egli ha dato di poi delle opere in tutte le maniere, sì per
rapporto alla grandezza delle note, come in riguardo alla specie di
musica e d'instrumenti: in guisa che nulla più resta a desiderare in
quanto alla perfezione di questa scoverta. Le due stamperie che ne ha
stabilite, sono continuamente in attività, ed hanno arricchito la
letteratura della musica di più centinaja di opere, di cui un gran
numero sono state pubblicate a spese di Breitkopf. Al catalogo, che
giunge sino al 1780, vi ha egli fatto successivamente quindici
supplementi.
</p>

<p>
<span class="smcap">Bremner</span> musico inglese autore di un piccolo libro intitolato:
<i>Rudiments of music</i>, cioè <i>I primi insegnamenti della
musica</i>, in 12º a Londra 1791. (<i>V. the London cat. of books for
W. Bent</i>).
</p>

<p>
<span class="smcap">Brendel</span> (Adamo) medico sassone e professore nell'università
di Wittemberga sul principio dello scorso secolo, è autore di una
curiosa opera che ha per titolo: <i>Disputatio de curatione morborum
per carmina et cantus musicos</i>; ossia “Dissertazione sulla maniera
di guarir le malattie per mezzo della poesia e della musica, a
Wittemb. 1606, in 8º.” (<i>V. Heumann, e Lichtenthal, Influenza della
musica, Milano 1811.</i>) L'autore fa molto uso della storia greca per
provare l'impiego della musica e degl'incantamenti poetici in medicina
presso gli antichi, ma dichiara quest'ultimi un' impostura dei
sacerdoti del paganesimo, ascrivendo soltanto alla musica la virtù di
guarire alcuni morbi.
</p>

<p>
<span class="smcap">Bresciano</span> (Benedetto) era bibliotecario del gran duca di
Toscana in Firenze e gran mattematico, conoscitore ed amatore di
musica. Egli era nato in Firenze nel 1658, e quivi morì nel 1740. Tra
le opere ch'egli ha lasciate, le seguenti si trovano ancor
manoscritte: I. <i>De systemate harmonico tractatus, quo instrumentum
omnichordum <span class="pagenum"><a name="Page_154"
id="Page_154"></a>[154]</span> et omnes ejus usus explicantur</i>; II.
<i>Libellus de musicâ veterum</i>. <i>V. Joecher.</i>
</p>

<p>
<span class="smcap">Brescia</span> (Bonaventura da) frate francescano. Si ha di lui in
manoscritto: <i>Brevis collectio artis musicæ</i>, 1489, che trovasi
nella libreria del p. Martini in Bologna. Vi ha ancora pubblicato in
Venezia nel 1511, <i>Breviloquium musicale</i>; e nel 1545, <i>Regula
musicæ planæ</i>. <i>V. Graber Beitræge.</i>
</p>

<p>
<a id="tn154"></a><span class="smcap">Brétevil</span> (il barone di) eresse in Parigi nel 1784, la scuola
reale di musica per dodici fanciulli ed altrettante donzelle, secondo
il modello delle accademie d'Italia. Questo stabilimento era destinato
a formar dei cantori e delle cantanti per l'opera. Eranvi state sino
allora delle lagnanze per la meschina esecuzione della bella musica
de' Sacchini, de' Piccini, dei Gluck e de' Gretry: i cantanti
francesi, fedeli all'antico lor metodo, e copiandosi gli uni cogli
altri, non facevano che urlare e gridare, eziandio sin ne' più belli
passaggi. (<i>V. un artic. di Mr. Gerber su questa scuola, nella
gazzetta music. p. 133.</i>)
</p>

<p>
<span class="smcap">Breval</span> (Giov. Batt.), famoso sonator di violoncello, è autore
di più concerti e di trio e quartetti pel violino. Nel 1788, era
nell'orchestra dell'opera a Parigi; nel 1804, pubblicò un metodo di
violoncello, che forma il numero 42 delle sue opere. Puossene veder la
critica che ne è stata fatta nei numeri 50 e 51 della
<i>corrispondence des professeurs et amateurs de musique, 1804</i>.
</p>

<p>
<span class="smcap">Briennio</span> (Michele) greco scrittore di musica verso il 1320
dell'era cristiana; egli compose <i>tre libri di Armonici</i>, che si
trovano in greco colla traduzione latina nel terzo volume delle opere
matematiche di Giov. <i>Wallis</i>, a Oxford 1699, in fol. Ecco il
giudizio che ne dà il Ch. ab. <i>Requeno</i>: “Briennio è più colto e
più intelligente dell'arte che <i>Psello</i>. Sul principio de' suoi
libri armonici ci dice con ischiettezza, che la musica all'età <span
class="pagenum"><a name="Page_155" id="Page_155"></a>[155]</span> sua
era quasi abolita: con tutto ciò si mostra egli uno de' più corretti e
de' più chiari scrittori pitagorici, che siano esistiti. Lungi dal
voler egli imbrogliare con trattati aritmetici e geometrici l'arte
armonica, dice, che essa è tutta riposta nella divisione della corda,
ossia nel canone de' suoni, de' quali esso ci dà le più precise
idee.... <i>Briennio</i> pare scrittore pratico, estendendosi egli
molto nell'insegnare con qual ordine debbano collocarsi nell'organo
idraulico le canne corrispondenti a tutti i tuoni del genere
diatonico, ossia a tutti i modi o tropi.” (<i>Saggi ec. tom. 1, c.
14.</i>)
</p>

<p>
<span class="smcap">Brijon</span> (Crist. Renato) nel 1782, pubblicò un opera con questo
titolo: <i>l'Apollon moderne ou le développement intellectuel par les
sons de la musique</i>, in 8º a Lione, cioè “Il moderno Apollo, o lo
sviluppo intellettuale per i suoni della musica.” Questo libro, che
contiene 264 pagine e 64 figure, è molto curioso ed istruttivo per i
maestri di canto. M. Brijon pubblicò ancora un <i>Metodo di
violino</i>, in cui trovansi delle buone osservazioni.
</p>

<p>
<a id="tn155"></a><span class="smcap">Brillon de Jouy</span> (Mad.) era una delle più abili sonatrici di
clavicembalo nell'Europa. Il dr. Burney ebbe occasione di sentirla a
Passy nel 1770, ed ecco quel ch'egli ne dice nel suo viaggio in
Francia e in Italia: “Non solo essa eseguisce i pezzi più difficili
con molta precisione, e con molto gusto e sentimento all'aprire di un
libro, ma compone eziandio ed ebbe la compiacenza di eseguire alcune
delle sue sonate, così sul cembalo, come sul forte-piano, accompagnata
dal violino di M. Pagin. I suoi talenti non sono ristretti al solo
cembalo: suona diversi stromenti, e ben conosce il genio di quelli che
sono in uso. Essa dice che questa cognizione le è necessaria per
evitar, nel comporre, quello che codesti istrumenti non potrebbero
<span class="pagenum"><a name="Page_156"
id="Page_156"></a>[156]</span> eseguire: dipinge, incide; ella è una
donna compita ad amabile. Molti celebri compositori d'Italia, e di
Germania, che han fatto qualche soggiorno in Francia, le han dedicate
le loro opere, fra questi Schobert e Boccherini.”
</p>

<p>
<span class="smcap">Brossard</span> (Sebastiano de) canonico della cattedrale di Meaux,
quivi morto nel 1730 di circa a 70 anni. Fu costui eccellente nella
teoria della musica, e gli scritti che ha lasciati sono stati assai
bene accolti: i principali sono, Iº <i>Dictionnaire de musique</i> in
fol. a Paris 1703, e ristampato quindi anche in 8º con un Catalogo di
oltre a 900 autori, che hanno scritto sulla musica in ogni sorta di
paesi, di tempi e di lingue. Il suo <i>Dizionario</i> è stato di gran
soccorso a <i>Gian-Giacomo Rousseau</i>, somministrandogli la maggior
parte delle materie tutte raccolte, e molto bene sviluppate. “Negli
articoli, dice Mr. <i>la Borde</i> nel suo <i>Essai sur la
musique</i>, in cui questo dotto maestro ha servito al <i>Rousseau</i>
di guida, pochi ve n'ha ne' quali vi sia qualche cosa a riprendere; ma
non è però così di quelli che sono interamente del cittadino di
Ginevra: essi sono presentati frattanto con quell'eleganza, con
quell'interesse, e con quel fuoco d'immaginazione, che gli fan
perdonare, o scusare i difetti.” IIº <i>Dissertation sur le nouvelle
manière d'écrire le plain-chant et la musique</i>. IIIº <i>Deux livres
de motets</i>, ec. I suoi mottetti, le sue nove lezioni per la
settimana santa, ed una raccolta d'arie cantabili mostrano il suo
valore eziandio nella composizione, secondo il gusto del suo secolo e
della sua nazione. <i>Brossard</i> possedeva una numerosa Biblioteca
di musica, ch'egli diede al re, da cui ne ebbe una pensione di 1200
lire sopra un beneficio.
</p>

<p>
<span class="smcap">Brouncker</span> (William) visconte d'Irlanda morto nel 1684. Aveva
egli molto gusto per le scienze, e fu uno dei fondatori della reale
società <span class="pagenum"><a name="Page_157"
id="Page_157"></a>[157]</span> a Oxford, a cui presiedette il primo.
Nelle transazioni filosofiche vi sono alcune sue memorie sulle
mattematiche. Si è ancora pubblicata di lui, benchè senza il suo nome,
una traduzione inglese del <i>Compendio di musica di Descartes</i> con
alcune dotte osservazioni.
</p>

<p>
<span class="smcap">Brown</span> (John, o Giovanni) scrittore di molto spirito, canonico
di Carlisle e curato di Moreland, e quindi cappellano ordinario del re
della gran Brettagna. Assalito da un furioso colpo di mania si uccise
da se stesso nel 1766, di anni 51. Egli è autore di molte dotte opere
sulla Teologia e sulla Bibbia: intorno alla musica scrisse in inglese
<i>Storia dell'origine e de' progressi della Poesia e della
musica</i>, ch'è stata tradotta in francese da <i>Eidous</i> e
stampata in Parigi nel 1768 in 8º, ed in italiano accresciuta di note
dal <i>D<sup>r</sup> Pietro Cocchi</i>, in Firenze 1772, in 8º. Abbonda
quest'opera di erudizione, di filosofia e di gusto: termina quindi con
varj sistemi dell'A. atti a ricondurre la Poesia e la Musica alla
primitiva unione, ed a purgare ambedue queste arti sorelle dalle
imperfezioni e dai difetti, che presentemente ne deturpano la maestà,
e ne indeboliscono la forza. D'uopo è però confessar con ingenuità,
che o per troppa ammirazione degli antichi, o per poca cognizione
dell'arte musicale dei tempi nostri, l'A. prende quivi grandissimi
abbagli, e mal corrisponde il fine di questa Dissertazione ai
principj, che sono pieni di una robusta, e meditata, ed analizzata
erudizione. In somma quanto egli profondamente si mostra versato nella
più minuta cognizione dell'antica musica, di cui niuno ha forse
parlato con analisi più purgata, altrettanto sembra mal pratico della
sua teorica forma, dei principj e delle regole della medesima nello
stato presente, e lo stesso vuolsi anche dire del Commentatore <i>D<sup>r</sup>
Cocchi</i>.
</p>

<p>
<span class="smcap">Brown</span>, dottore di musica in Londra, e circa al <span
class="pagenum"><a name="Page_158" id="Page_158"></a>[158]</span>
1760, direttore dell'orchestra reale, è autore della dotta
dissertazione che il professore Eschenburg ha tradotta in tedesco, e
stampata a Lipsia sotto il titolo: <i>di considerazioni su la musica e
la poesia d'appresso la loro origine, la loro forza, il loro
accrescimento, la lor separazione e la loro decadenza</i>. Hendel
affidò più volte a Brown la direzione dell'orchestra, allorchè
dovevansi rappresentare i suoi oratorj.
</p>

<p>
<span class="smcap">Brown</span> (Giovanni) pittore scozzese e valentuomo nella
letteratura, nato a Edimburgo nel 1752, e morto in età di 35 anni nel
1787. Egli viaggiò in Italia per perfezionarvi i suoi talenti, e tornò
quindi in sua patria. Lord Monboddo pubblicò di costui <i>Letters on
the Italian Opera</i>, in 12º, 1789, cioè <i>Lettere sulla poesia e la
musica dell'opera italiana</i> nelle quali con filosofica imparzialità
dà egli per la musica la preferenza all'italiana sopra quella di tutte
le altre nazioni.
</p>

<p>
<span class="smcap">Browne</span> (Riccardo), dotto inglese, visse in Londra sul
principio dello scorso secolo. Egli pubblicò nel 1728, un trattato in
8º sotto il titolo di <i>Medicina musica, or A mechanical Essay on the
effects of singing, music and dancing, on human bodies. ec.</i>, ossia
“Saggio meccanico sugli effetti del canto, della musica e della danza
sul corpo umano.” L'autore come medico ragiona sulla natura delle
malattie da potersi guarire per mezzo della musica e del ballo. Questo
saggio comparve anche tradotto in latino in Londra nel 1735, col
titolo di <i>Medicina musica</i>.
</p>

<p>
<span class="smcap">Bruce</span> (Giacomo), celebre letterato d'Inghilterra, inviò al
dottor Burney una lettera sugli instrumenti di musica attualmente in
uso nella Abissinia, che quest'ultimo ha inserito nella sua dotta
storia della musica, d'onde l'ha estratta Mr. Forkel per darla
tradotta nel t. I, p. 85, della sua opera <i>l'Almanacco musico</i>
1685.
</p>

<p>
<span class="pagenum"><a name="Page_159"
id="Page_159"></a>[159]</span> <span class="smcap">Bruckmann</span> (Franc. Ernesto),
dottore in filosofia e in medicina, nato a Marienthal presso
Hahnstadt, nel 1697, è autore di una dissertazione sopra un
instromento notturno, che suona da se solo. Ha pubblicato ancora:
<i>Observatio de epilectico singulis sub paroxismis cantante</i>,
negli artic. dell'accademia de' curiosi della natura, vol. II, ed
<i>Epilepsia cantante</i>, negli avvisi letterarj di Hambourg,
dell'anno 1735.
</p>

<p>
<span class="smcap">Brumbey</span> (Carlo Gugl.), dall'anno 1783, predicatore a
Alt-Lundsberg, nato in Berlino nel 1757, ha scritto delle <i>Lettere
su la musica</i>, ec. Quedlinbourg, 1781, in 8º.
</p>


<p><a id="bu"></a>
<span class="smcap bigword">Bucher</span> (Samuele-Federico) fece imprimere a Zittau, nel 1741,
un'opera in 4º intitolata: <i>Menazzehhim, die Kappellmeister der
Hebræer</i>: cioè “I Maestri di cappella degli Ebrei.”
</p>

<p>
<span class="smcap">Buchoz</span> (Pietro Gius.) pubblicò nel 1739, a Amsterdam:
<i>Nouvelle méthode facile et curieuse de connaître le pouls par les
notes de la musique</i>; cioè “Nuovo metodo facile e curioso di
conoscere il polso per via delle note di musica”. Si ha ancora di lui
una <i>Mémoire sur la manière de guérir la mélancolie par la
musique</i>, ec. (<i>V. Forkel, storia; t. 1.</i>)
</p>

<p>
<span class="smcap">Buel</span> (Cristoforo) maestro di cappella di Norimberga circa al
1715. Abbiamo di costui: <i>Melos harmonicum e Melos propemtichon</i>,
1624 in 4º. (<i>V. Doctr. duodecim modorum musicalium in fol.</i>)
</p>

<p>
<span class="smcap">Bulgarini</span> (Marianna) detta la romanina, famosa cantatrice sul
principio del prossimo passato secolo, e più che pel merito del suo
canto famosa per un altro più insigne e rispettabil merito agli occhi
del filosofo. Sono note ad ognuno le calamitose vicende, dalle quali
fu travagliato Metastasio dopo la morte dal suo primo benefattore
Gravina. Non solo gli fu negato un impiego onde poter miseramente
campare, non solo si vide <span class="pagenum"><a name="Page_160"
id="Page_160"></a>[160]</span> vicino a perir di fame, ma ciò (che fa
fremere ogni cuor sensibile) in Roma ebbe egli a soffrire un
ignominioso processo. L'Europa avrebbe perduto per sempre quel gran
poeta, se la Bulgarini nol ritraeva dall'indigenza, e nol rimetteva in
sentiero. Quest'opera dell'amore e della generosità merita di essere
registrata ne' fasti pur troppo scarsi delle umane virtù per
riscuoterne l'universale riconoscenza. Questa donna incomparabile,
dice l'Arteaga, vivrà negli annali della filosofia insieme col suo
illustre amico e protettore; i nomi della Bulgarini e di Metastasio
brilleranno fra i posteri finchè esisterà negli uomini un qualche
sentimento del Bello morale, e finchè il carattere di Genio riscuoterà
i ben dovuti omaggi del Pubblico. Il rifiuto, che fece poi il
Metastasio dopo la di lei morte della sua pingue eredità in persona
del marito, fu l'effetto piuttosto di un cuore onesto, anzichè
sconoscente verso la sua benefattrice. “Io vi faccio libera rinunzia
dell'eredità (scriveva egli al marito della Romanina) non già perchè
io la sdegni, ma perchè credo, che questo sia il mio dovere, e come
uomo onorato, e come cristiano... Io sono debitore al mondo d'un gran
disinganno, cioè che la mia amicizia per lei avesse fondamento di
avarizia e d'interesse. Io non devo abusare della parzialità della
povera defunta a danno del di lei consorte ec.” (<i>V. Mattei, Memorie
per servire alla vita del Metast.</i>)
</p>

<p>
<span class="smcap">Bull</span> (John), dottore in musica, e primo professore nel
collegio di Gresham a Londra, era nativo del contado di Somerset, e
cominciò verso l'età di undici anni, a studiare la musica. Il cel.
organista della corte, Blithemann, fu il primo suo precettore, egli
giunse per le sue lezioni a tal perfezione, che la facoltà di Oxford,
nel 1586, lo creò baccelliere d'un voto unanime. Dopo la morte del suo
<span class="pagenum"><a name="Page_161"
id="Page_161"></a>[161]</span> maestro, l'istessa accademia gli
conferì il grado di dottore dell'università di Oxford, e lo nominò nel
tempo stesso organista della real cappella. La regina Elisabetta lo
prepose nel 1596 come primo professore nel collegio di Gresham, e gli
veniva ingiunto di dare il suo corso interamente in lingua inglese.
Cinque anni dopo intraprese un viaggio nei Paesi-Bassi, in Francia ed
in Germania per ristabilirsi in salute, e fecesi ammirar da per tutto.
Il successore di Elisabetta, Giacomo I il nominò nel 1607 suo
organista, posto nel quale spiegò egli tutti i suoi talenti. Verso il
1620, fece un secondo viaggio in Germania, e morì a Hambourg nel 1652,
in età di 60 anni. Egli contribuì molto al miglioramento del
contrappunto, dello stile fugato e canonico, che erano allora
nell'infanzia. Il dottore Pepusch preferiva le opere di Bull a quelle
di Couperin, di Scarlatti ec.; questi le ha raccolte con somma
diligenza, e dinotate scrupolosamente, trovandosene pochissime
stampate. Per la vita di Bull v. <i>Marpurg memor. storic. crit.</i>
</p>

<p>
<span class="smcap">Bunemann</span> (Crist. Andrea) pubblicò nel 1741, in Berlino il suo
programma: <i>De cantu et cantoribus ad audiendam orationem de Musicâ
virtutis administrâ</i>. Egli era nato nel 1708, a Frenenbriezen: nel
1740 fu nominato rettore nel ginnasio di Fredericstadt a Berlino, ma
egli morì a 24 dicembre del 1747, compiti appena i trentanove anni di
sua età.
</p>

<p>
<span class="smcap">Bunting</span> (Arrigo), teologo luterano, nato a Annover nel 1545,
pubblicò a Marbourg nel 1596, un discorso intitolato: <i>De
musicâ</i>.
</p>

<p>
<span class="smcap">Buonfichi</span> (padre Maestro), religioso nel convento de' servi
di Maria e compositore di musica in Parma, pose in note il nuovo
dramma di <i>Climene</i> ossia l'<i>Innocenza protetta</i>, che fu
eseguito nel teatro di quella città il dì 21 gennajo del 1804, e
sommamente applaudito. Ecco l'elogio che <span class="pagenum"><a
name="Page_162" id="Page_162"></a>[162]</span> fu fatto a questo buon
servita in un foglio periodico di quell'anno sotto la data di Parma.
“Non si può senza divenire ingiusti, lasciare occulto il nome di chi
ha composto, la musica del dramma di Climene: è questi il padre
Maestro Buonfichi. Il felice successo di questa sua composizione ha
superata la pubblica aspettativa in guisa che si può con franchezza
asserire, che lo spirito di prevenzione non ha punto pregiudicato al
reale ed intrinseco merito.” Trovasi in oltre di questo compositore
nel Magazino di musica del signor Ricordi in Milano: <i>La
Lauretta</i>, farsa a tre voci: e la <i>Partenza di Glicera da
Fileno</i>, cantata. Abbiamo avviso che adesso altro, più non scrive
il buon frate che musica per chiesa, la quale a giudizio
degl'intendenti sa troppo dello stil teatrale. Egli vive tuttora in
Parma.
</p>

<p>
<span class="smcap">Burana</span> (Francesco) uno degli eruditi italiani del secolo
decimo quinto, che furono i primi a far conoscere i greci Armonici con
trasportarli dal greco idioma in latino. Burana era di Verona e membro
dell'Accademia de' filarmonici istituita in quei tempi. Tradusse egli
il trattato di <i>Aristide Quintiliano su la musica</i> (<i>V. Maffei,
Verona illustrata</i>).
</p>

<p>
<span class="smcap">Burette</span> (Pier-Giovanni), figliuolo di un sonator d'arpa,
nacque a Parigi nel 1665: imparò egli stesso ben presto a suonar
quell'istrumento; all'età di dieci anni, davane lezione nelle case de'
particolari, ma ciò non l'impediva di applicarsi allo studio delle
lingue. Egli lasciò poi la professione di musico per abbracciar quella
di medico. Nel 1705, fu ricevuto nell'accademia delle belle lettere ed
attaccossi principalmente a materie che avevano qualche analogia ed
alla professione che aveva lasciata, ed a quella che esercitava
allora. A questo riguardo egli scrisse da prima tredici dissertazioni
sulla ginnastica degli antichi, riguardata dai Greci come una parte
essenziale <span class="pagenum"><a name="Page_163"
id="Page_163"></a>[163]</span> della medicina. Terminata questa
fatica, Burette compose un altro trattato in quattordici dissertazioni
sull'antica musica, e questa fu l'ultima opera, con cui terminò la sua
carriera letteraria. Alla fine dell'anno 1745, ebbe un'attacco di
paralisia, di cui le conseguenze l'obbligarono a starsene ritirato in
casa sino alla morte accaduta li 19 maggio del 1747, nell'età di 82
anni. (<i>V. l'elogio di Burette par M. Freret, Memor. t. 21.</i>) Mr.
Burette sostenne ostinatamente in quelle dissertazioni, che gli
antichi non avevano avuta cognizione del concerto a più parti, ossia
del contrappunto, contro l'affermativa di due dotti gesuiti. “Le
pettegolezze letterarie di Burette co' gesuiti Bongeant e Cerceau,
dice l'ab. Requeno, lo impegnarono non solo a negare il contrappunto
a' greci, ma a lavorare una dissertazione per provarci la rozzezza de'
greci armonici attribuendo gli effetti maravigliosi del loro canto
alla barbarie e salvatichezza degli ateniesi de' corinti de' beozj
alla loro ubbriachezza piuttosto che alla squisitezza della loro
melodia, ed alla finora sconosciuta mirabil arte del loro canto
strumentale. Burette non lesse i greci armonici, non pensò intorno ai
loro irrefragabili testimonj per la scoperta della verità: egli si
applicò al più meschino scrittore dell'antica musica Plutarco, per
istruirsi nella storia de' greci cantori, e nella loro armonia; fallo
di critica inescusabile, attesa la mancanza di esattezza nelle epoche
e ne' racconti di questo greco enciclopedista. Qual maraviglia, se
Burette con tal guida entra nel laberinto storico, e trovandosi alle
prese con Ateneo ed Eusebio, si vede obbligato ad uscirne, emendando
più volte il testo originale di Plutarco per non vedersi in
contraddizione coi detti autori?” (<i>Pref. ai Saggi ec.</i>) “Per
quanto rispetto io porti, dice l'<i>ab. d'Arnaud</i>, alla memoria di
questo dotto Accademico, non posso aderire <span class="pagenum"><a
name="Page_164" id="Page_164"></a>[164]</span> ciecamente al giudizio
di lui. Ho letto le opere sue colla possibile attenzione; e in mezzo
al grande apparato di dottrina, onde avviluppa, e involge i suoi
pensamenti, v'ho tuttavia rilevato delle dubbiezze, dell'oscurità,
delle contraddizioni e de' sbagli.” (<i>Lettre a M. le Comte de
Caylus.</i>)
</p>

<p>
<span class="smcap">Burney</span> (Carlo) dottore in musica a Londra, nato a Worchester
nel 1727. Il costui padre dopo avergli insegnato i primi elementi
della musica, mandollo in Londra perchè terminasse d'istruirsi in
quest'arte sotto gli auspicj del D<sup>r</sup> Arne. Questi abbandonato avendolo
al suo genio, cominciò egli a suonar su le orchestre, e a dare delle
lezioni di musica; ma le sue entrate non bastando alle spese del suo
sostenimento, fu obbligato far ritorno al suo paese natio. Dopo alcuni
anni tornò in Londra, e vi fu più fortunato della prima volta. Egli
ebbe un posto in un'orchestra e compose un divertimento intitolato
<i>Alfredo</i>, che lo fece ben presto conoscere ed essere
generalmente apprezzato. Nel 1760, fu chiamato a Swaffham nel contado
di Norfolk per esservi organista con cento lire sterline per suo
onorario. L'amabilità del suo carattere il rese caro a tutta la
nobiltà del contado. Il duca di York finalmente il decise, comechè con
gran pena, a tornare in Londra, e questa volta vi compose alcuni
concerti, ch'ei fece imprimere. Avendo a quest'epoca concepito il
progetto di scrivere la storia generale della musica, occupossi egli
soprattutto nel raccorre tutti i materiali, che era possibile di
riunire, e di visitare tutti gli stabilimenti che offrivano delle
rimarchevoli osservazioni ne' principali stati dell'Europa. In questa
vista lasciò l'Inghilterra nel 1770; doppo avere scorso l'Italia,
tornò a Londra nel 1772, fu decorato del titolo di dottore. Il piano
della sua opera lo menò quindi in Germania; visitò le gran corti, le
biblioteche e i personaggi più <span class="pagenum"><a
name="Page_165" id="Page_165"></a>[165]</span> rinomati. Egli ha
pubblicato il giornale de' suoi viaggi: quest'opera è scritta d'uno
stile grazioso e fiorito. I signori <i>Eschemburg</i>, e <i>Bode</i>
l'hanno tradotta in tedesco, e Mr. <i>Giov. Villelmo Lustig</i>,
organista di Groninga, la trasportò in idioma olandese. Annunziò egli
poi la sua storia della Musica, in tre volumi. La metà de' sovrani
dell'Europa e i letterati di tutte le nazioni, si sono sottoscritti a
quest'opera. La quantità dei materiali l'obbligò a faticare
quattordici anni alla composizione di quest'istoria, ch'egli pubblicò
finalmente in quattro volumi in 4º con questo titolo: <i>History of
Music from the earliest ages to the present period</i>, 1776-1788, con
figure. Il primo tomo contiene la storia della musica presso i
principali popoli, innanzi la nascita di G. C. Il secondo contiene la
storia della musica dall'era cristiana sino alla metà del sesto
secolo. Il terzo contiene la storia della musica dell'Inghilterra,
dell'Italia, della Francia, della Germania, della Spagna e de'
Paesi-Bassi, dal sesto secolo sino alla fine del decimo settimo.
Finalmente in questo volume, comprende la storia della musica
drammatica, o dell'opera e dell'oratorio: dalla sua origine sino al
presente. Quest'opera contiene ancora le principali epoche e i
progressi della musica di chiesa, come pure le biografie, gli ritratti
e gli aneddoti de' primarj compositori, de' cantori e musici celebri.
L'autore ha una singolare esattezza nel far l'istoria del dramma
inglese, e vi ha aggiunto un ben lungo esame delle opere italiane di
Hendel. Nel 1784, pubblicò ancora in Londra una <i>Memoria su la vita
di Hendel</i>, e su la festa funerale celebrata in di lui onore nel
maggio e giugno di quell'anno. Quest'opera è stata tradotta nel 1785,
da Eschenburg, il quale tradotto aveva eziandio nel 1781, il di lui
trattato su la musica degli antichi. <i>La storia generale</i> di
Burney non è stata sinora <span class="pagenum"><a name="Page_166"
id="Page_166"></a>[166]</span> tradotta nè in francese, nè in
italiano, il che fa gran voto nella letteratura di queste due nazioni,
se ne trovano solamente degli estratti in alcuni giornali. Burney,
dice l'ab. Arteaga, “è il più accreditato scrittore, che esista della
storia musicale” (<i>V. osservaz. contro Manfredini p. 319.</i>);
tuttavia il Requeno il censura aspramente per riguardo all'antica
storia della musica; ma bisogna convenire che in quella almeno de'
tempi più bassi, egli è esatto, dotto e d'una diligenza incredibile:
la sua opera è tanto più utile, quanto può riguardarsi in certa
maniera come un trattato di musica, a motivo delle regole in gran
numero, di principj e di riflessioni sopra quest'arte, di cui è
ripiena.
</p>

<p>
<span class="smcap">Burrmann</span> (Ericio), nacque a Bygdea nella Gozia occidentale,
li 23 settembre del 1691. Egli pronunziò a Upsal nel 1712, un discorso
colà poi pubblicato: <i>De laude musices</i>, e fu nominato direttore
di musica alla cattedrale nel 1719, dopo la morte di Zellinger; aveva
ancora pubblicato nel 1715 una dissertazione: <i>De proportione
harmonicâ</i>. Abbiamo in oltre di costui altre pregevoli
dissertazioni, come: <i>De basso fundamentali</i>, e <i>De triade
harmonicâ</i>, etc. Egli morì li 3 novembre del 1729. (<i>V. Mattheson
Ehrenpforte.</i>)
</p>

<p>
<span class="smcap">Bursio</span> (Niccola) Parmigiano, professore di musica nel decimo
quinto secolo. Vi ha di lui un'opera assai rara e ricercata da'
curiosi con questo titolo: <i>Musices opusculum cum defensione
Guidonis Aretini adversus quemdam Hispanum veritatis
prævaricatorem</i>, Bononiæ 1487, in 4º. La musica vi è incisa in
legno (<i>V. Fournier, Diction. de bibliogr. a Paris 1809</i>),
l'opera è stampata in caratteri gotici, e fu scritta contro Bartolomeo
Ramos de Pereja, spagnuolo che avea trovato nel metodo di Guido della
confusione e delle cose inutili.
</p>

<p>
<span class="smcap">Busby</span> (Tommaso) dottore in musica a Cambridge, <span
class="pagenum"><a name="Page_167" id="Page_167"></a>[167]</span>
stimato del pari come compositore e come scrittore. Egli fu incaricato
dal dottore <i>Arnold</i> di fare la parte istorica e letteraria del
Dizionario di musica, che costui pubblicò nel 1786. Diè poi egli
stesso un nuovo <i>Dizionario di musica</i> compiuto, superiore a
tutte le opere di questo genere, che sono comparse in lingua inglese.
Si sono inoltre pubblicati in Londra molti pezzi di musica pel canto,
e per il forte piano sotto la direzione del D<sup>r</sup> Busby. Nell'Italico
Giornale che si stampa in Londra, t. III, febbrajo 1814, si annunzia e
si critica una nuova traduzione in versi inglesi, pubblicata l'anno
innanzi dal nostro D. <i>Busby</i>, del poema di Lucrezio. “In quanto
riguarda la semplice versificazione, dice l'autore della critica,
un'idea ci occorre che forse non ce ne saprà male il degno Dottore
istesso. Se vero è che la poesia e la musica siano sorelle, chi meglio
d'un <i>Dottore</i> in <i>musica</i> sperar potrebbe di divenir poeta?
È da temersi però, che questo supposto grado di mitologica parentela
fra le due Muse non abbia avuto il migliore degli effetti sul nostro
autore.” (<i>p. 49.</i>)
</p>

<hr />

<p>
<span class="pagenum"><a name="Page_168" id="Page_168"></a>[168]</span>
</p>

<table class="break-before" id="err" summary="errata">
 <tr>
  <th>&nbsp;</th> <th>ERRORI</th> <th>CORREZIONI</th>
 </tr>
  <tr>
    <td>&nbsp;</td>  <td>&nbsp;</td>  <td>&nbsp;</td>
  </tr>
 <tr>
  <td colspan="3" class="cent">Nel discorso preliminare</td>
 </tr>
 <tr> <td class="pag">pag. 11.</td> <td>Non sorpassa frattanto che l'epoca</td> <td>Non sorpassa frattanto l'epoca</td>
 </tr>
  <tr>
    <td>&nbsp;</td>  <td>&nbsp;</td>  <td>&nbsp;</td>
  </tr>
 <tr> <td class="pag">pag. 1.</td> <td><i>Lucidarto</i></td> <td><i>Lucidario</i></td>
 </tr>
 <tr>
  <td class="pag">3.</td> <td><i>protissimum</i></td> <td><i>potissimum</i></td>
 </tr>
 <tr>
  <td class="pag">9.</td> <td>ii</td> <td>li</td>
 </tr>
 <tr>
  <td class="pag">27.</td> <td>ferse</td> <td>forse</td>
 </tr>
 <tr>
  <td class="pag">30.</td> <td><i>Stab</i></td> <td><i>Strabon</i></td>
 </tr>
 <tr>
  <td class="pag">32.</td> <td>al giorno</td> <td>a giorno</td>
 </tr>
 <tr>
  <td class="pag">53.</td> <td>corrispondeza</td> <td>corrispondenza</td>
 </tr>
 <tr>
  <td class="pag">59.</td> <td>delle</td> <td>della</td>
 </tr>
 <tr>
  <td class="pag">69.</td> <td>molti</td> <td>molte</td>
 </tr>
 <tr>
  <td class="pag">71.</td> <td>nuova musica</td> <td>greca musica</td>
 </tr>
 <tr>
  <td class="pag">83.</td> <td><i>Franc. Godi</i></td> <td><i>Franc. Gori</i></td>
 </tr>
 <tr>
  <td class="pag">102.</td> <td>nei</td> <td>nel</td>
 </tr>
 <tr>
  <td class="pag">107.</td> <td>cristiona</td> <td>cristiana</td>
 </tr>
 <tr>
  <td class="pag">129.</td> <td>famiglia Bordeaux</td> <td>famiglia a Bordeaux</td>
 </tr>
 <tr>
  <td class="pag">130.</td> <td>spisito</td> <td>spirito</td>
 </tr>
 <tr>
  <td class="pag">131.</td> <td><i>Majon</i></td> <td><i>Mojon</i></td>
 </tr>
 <tr>
  <td class="pag">136.</td> <td>Mr. Frencese</td> <td>Mr. Freneuse</td>
 </tr>
 <tr>
  <td class="pag">140.</td> <td>percorse</td> <td>percosse</td>
 </tr>
 <tr>
  <td class="pag">145.</td> <td>Bettino</td> <td>Bettinel</td>
 </tr>
 <tr>
  <td class="pag">159.</td> <td>maesto</td> <td>maestro</td>
 </tr>
</table>

<hr />

<p class="fntitle"><a id="note"></a>NOTE</p>
<div class="footnotes">
<p>
<a name="note1" id="note1" href="#tag1">1.</a> Rousseau, Dictionn. de Musique, au mot <i>Opéra</i>.
</p>

<p>
<a name="note2" id="note2" href="#tag2">2.</a> Allorchè nel Prospetto del presente Dizionario mi avanzai
ad asserire, che la <i>Storia Letteraria della Musica è stata
sinora un ramo trascurato della letteratura</i>; intendendo già dir
ciò per l'Italia, certi saccentuzzi di Provincia per prurito di
smentirmi, mi opposero la <i>Storia della Musica del P. Martini</i>:
senza riflettere o non saper discernere, che dessa non è
che una Storia generale e piuttosto didattica, e che per disavventura,
sebbene tre ben grossi volumi ne avesse pubblicati
l'autore, non sorpassa frattanto l'epoca in cui fiorì la
musica presso i Greci. Mi venne opposta ancora l'Opera dello
Spagnuolo <i>Eximeno</i>: Dell'origine e delle regole della Musica,
e 'l Dizionario di <i>Rousseau</i>, i quali di tutt'altro trattano che
di storia letteraria. <i>Conquerar? aut taceam? Ponam sine nomine
crimen.</i>
</p>

<p>
<a name="note3" id="note3" href="#tag3">3.</a> In quest'anno medesimo 1814 è uscita in Londra un'Opera,
che molto farebbe al nostro proposito se avesse potuto
giungerci a tempo: eccone il titolo e l'autore: <i>A. <a id="tn2"></a>Burgh's
Anecdotes historical and biographical of music in letters</i>, 3
vol. in 8vo. <i>V. Giorn. Encicloped. di Sicil. Settembre, n. IX,
pag. 95.</i>
</p>

<p>
<a name="note4" id="note4" href="#tag4">4.</a> La Storia degli <i>Artisti</i> in quanto conduce a rischiarar
quella dell'<i>Arte</i>, non è stata punto trascurata dagli Antichi,
e massimamente da' Greci, presso i quali la Musica era
la loro Enciclopedia, come diremo di poi: <i>Aristosseno</i> scritto
avea la vita di più Musici, che lo precedettero (<i>Plutarch.
lib. quod non suaviter vivi possit sec. Epicur.</i>): <i>Teofrasto</i> la
storia di molti cel. suonatori di Tibia e d'altri stromenti
(<i>Laert. V. 50</i>). <i>Dionigio d'Alicarnasso</i> il giovane tessuto
aveva in 26 libri gli encomj degli Armonici e Poeti d'ogni
genere (<i>Suida in Dionys.</i>): e <i>Fillide di Delo</i> citato da Ateneo
(L. XIV), e <i>Glauco di Reggio</i> citato da Plutarco (<i>Dial.
de Mus.</i>), e <i>Prassidama e Rufo</i> scritto ancora avevano la Storia
dei Greci Musici (<i>V. Jonsium Hist. Script. Philos.</i>): ma le
loro Opere, come tant'altri monumenti dell'umana industria,
sono divenute miserabil preda del vorace tempo e dell'oblío.
Non ci restano che scarse notizie degli antichi Artisti presso
<i>Ateneo</i>, <i>Giulio Polluce</i> e <i>Plutarco</i>, e da ciò deriva la poca
cognizione che noi abbiamo della Greca Musica.
</p>

<p>
<a name="note5" id="note5" href="#tag5">5.</a> A formare un tal quadro della Musica noi ci siamo
serviti dell'eccellente Opera di Mr. Choron intitolata: <i>Principes
de Composition des Ecoles d'Italie</i>, etc. T. 3 in fol. a Paris 1808.
</p>

<p>
<a name="note6" id="note6" href="#tag6">6.</a> Non consideriamo qui il <i>suono</i> nel suo significato generico,
con cui si dinotano tutte le sensazioni che riceviamo
per mezzo dell'organo dell'udito, ma il <i>suono</i> soltanto <i>musicale</i>,
cioè quello della voce cantante e degli stromenti. Il musico,
riguardandolo come l'elemento di un linguaggio, si occupa de'
mezzi di riprodurlo e di applicarlo a' piaceri del senso o all'imitazione
degli ogetti.
</p>

<p>
<a name="note7" id="note7" href="#tag7">7.</a> “Pochi son quelli, dice un dotto Inglese (<i>M. <a id="tn5"></a>Usher</i>)
che provato non hanno le dolcezze della Musica, e le di lei
espressioni intelligibili al cuore. Ella è un linguaggio di così
piacevole sentimento, che è assai più eloquente della parola
medesima.” <i>V. Elegant Extracts, London 1812, t. 2.</i>
</p>

<p>
<a name="note8" id="note8" href="#tag8">8.</a> Quest'argomento è stato dottissimamente trattato da un
valentuomo nostro nazionale in un'Opera da lui pubblicata in
Parigi nel corso di quest'anno 1814, con questo titolo: <i>Les
vrais principes de la versification développés par un examen comparatif
entre la langue italienne et la française: 3 vol. in 8º gr.
a Paris</i> ec. L'autore è il Sig. Ab. Scoppa siciliano colà da più
tempo stabilito, e che vi si è fatto molto onore con più opere
date alla luce. Noi ci faremo un dovere di dar conto al pubblico
in un articolo del presente Dizionario, della prima testè citata
ove con molta profondità di erudizione e di filosofia si ragiona
della Musica. La bontà e la gentilezza, con cui il Dottor Scoppa
fratello dell'autore mi fece l'onore di comunicarmela, mi
obbliga a qui rendergli un pubblico attestato della mia riconoscenza.
</p>

<p>
<a name="note9" id="note9" href="#tag9">9.</a> “La variazione dei tempi, <i>dice il dotto Arteaga</i>, la
diversità de' gusti, che tanto influisce su le cose musicali, e
forse ancora l'eccessivo lusso della musica presente farebbero
in oggi comparir quella assai povera e rozza. In fatti scarseggia
di note, il senso non vi si comprende abbastanza, abbonda
poco di varietà... ma in contraccambio regna in quelle
composizioni una certa semplicità preferibile a molti riguardi
alla sfoggiata pompa della nostra... Maestri e musici del nostro
tempo, che col fasto proprio dell'ignoranza vilipendete
le gloriose fatiche degli altri secoli, ditemi se alcun si trova
fra voi che sappia tanto avanti nei principj filosofici dell'arte
propria quanto sapevano quegli uomini, che voi onorate coll'urbano
titolo di seguaci del rancidume ec.” <i>Rivoluz. t. 1,
p. 257.</i>
</p>

<p>
<a name="note10" id="note10" href="#tag10">10.</a> Per questa ragione ho omesso più articoli di Compositori
di musica madrigalesca Siciliani, che riferiti vengono dal
Mongitori nella sua Biblioteca Sicola, ove, chi avrebbe tale curiosità,
può ben soddisfarsela. Ho creduto dovere avvertirlo,
affinchè una tale omissione non mi si attribuisca a freddezza e
disinvoltura per le cose patriottiche. Non ho trascurato per altro
di far menzione di molti tra' nostri nazionali che han reso un
particolar servizio alla Musica o come Scrittori, o come Artisti.
</p>

<p>
<a name="note11" id="note11" href="#tag11">11.</a> “Alla Musica è avvenuto lo stesso che a tutte le altre
Arti inventate dagli uomini; il caso da principio ha imparati
alcuni fatti; l'osservazione e la riflessione ne ha ben presto
scoverti degli altri; e da questi differenti fatti, combinati e
messi insieme, non han tardato i Filosofi di formare un corpo
di Scienza, che quindi si è per gradi accresciuto.” <i>M. d'Alembert,
Elém. de Mus. etc.</i>
</p>

<p>
<a name="note12" id="note12" href="#tag12">12.</a> L'Acustica è la teoria del suono, ed ha per oggetti:
1. i rapporti numerici delle vibrazioni, 2. le vibrazioni proprie
de' corpi sonori, 3. le vibrazioni comunicate ossia la propagazione
del suono, 4. la sensazione del suono, o l'udito. Il num. 1
forma la parte aritmetica, i num. 2 e 3 la parte meccanica, e
il num. 4, la parte fisiologica dell'Acustica. La parte meccanica
è molto utile per l'invenzione di nuovi stromenti musicali, e per
la perfezione di que' già ritrovati: come ancora per il loro temperamento.
</p>

<p>
<a name="note13" id="note13" href="#tag13">13.</a> L'erudito ab. <i>Andres</i> ha tessuto colla sua solita precisione
e chiarezza la Storia dell'Acustica nel 4º tomo, ove tratta
di quella delle Mattematiche. Ed ecco qual giudizio egli reca
degli antichi coltivatori della medesima. “Ma potremo dir nondimeno
(sono le sue parole), che ad alto grido fosse realmente
venuto il loro sapere in questa materia? Veramente le
loro cognizioni meccaniche nella formazione del suono non
possono dirsi molto avanzate. <i>Nicomaco</i> lungamente ci spiega
la dottrina de' pitagorici, e lo strepito e suono, che volevano
prodursi da tutti i corpi moventisi, e le acustiche proporzioni
de' suoni musicali, che credevano poter didurre dal moto circolare
de' sette pianeti,... ma confesso che non so vedervi
che somma scarsezza d'astronomiche cognizioni, ed ignoranza
nelle meccaniche ed acustiche. Questa ignoranza ci viene in
oltre mostrata in tutti i Greci dagli spacciati e creduti racconti
de' martelli, de' bicchieri, de' piatti, quali provano nondimeno,
che qualche confusa idea pur v'era de' principj del
suono, e degli elementi di lunghezza, grossezza, e tensione,
che deono entrare nel suo calcolo. Aristotele, Eliano e Porfirio
sono gli unici antichi, ch'abbiano trattato della meccanica
del suono; ma que' profondi filosofi altro non seppero discoprire,
se non che il moto dell'aria è la cagione del suono
che grave producesi col moto tardo, acuto col celere, e che
perciò le corde più lunghe e più grosse daranno un suono più
grave, grossolanamente sbagliando nel farne l'applicazione agli
stromenti da fiato, e generalmente poco sapendo della meccanica
del suono.”
</p>

<p>
<a name="note14" id="note14" href="#tag14">14.</a> <i>V. il vol. 7 dell'antica Enciclopedia, p. 62.</i>
</p>

<p>
<a name="note15" id="note15" href="#tag15">15.</a> Il P. Sacchi nella sua dotta lettera al Sig. Pichl sulle
Quinte successive nel Contrappunto ec., dopo avere riferite queste
medesime parole dell'Alembert p. 73, così soggiunge: “Un
recentissimo Scrittore (<i>il Sig. Testori</i>), il quale per altro
nella pratica è stato a ragione in questi tempi molto celebre,
ha voluto procedere per l'antica via; e di più insulta all'avviso
del dottissimo filosofo, e matematico dicendo: <i>scherzi
per tanto a suo talento quel bello spirito: se ne faccia pure
scudo il pratico Professore: e se ne formi scimitarra quel tal
Matematico per tutto distruggere, e far della Musica un Caos;
mentre noi seguendo le traccie di Cl. Tolomeo, di Severino
Boezio, e d'altri simili Autori, ci adopereremo a stabilire ed
a conservar la Musica nel suo diritto di scienza matematica.</i>
Io vorrei, che l'illustre Autore avesse preso altro cammino,
che ben poteva e sapeva: e che da queste parole, con troppa
confidenza dette, si fosse astenuto. Certamente la Musica,
cioè la sua prima parte, l'Acustica, appartiene alla Matematica,
secondo ch'io penso; ma se noi ci contenteremo di esprimere
le vere misure delle corde, e delle voci, e le vere proporzioni
delle consonanze, ben pochi numeri ci basteranno.”
</p>

<p>
<a name="note16" id="note16" href="#tag16">16.</a> Terminiamo questa materia con l'autorità di un altro
dotto spagnuolo, e filosofo-musico: egli è l'ab. Requeno. “Un
altro pregiudizio, egli dice, non solo è stato comune a' grandi
ed a' piccioli professori, ma a tutte eziandio le persone di
studio e fin anco alla plebe; ed è, che, per parlare a fondo
della Musica antica o moderna, fosse di bisogno la Matematica,
la scienza del numero pel calcolo delle corde armoniche:
contro della quale preoccupazione ardente e coraggioso si dichiarò
il primo a ragione lo spregiudicato <i>Eximeno</i>, da cui è
dimostrata nella moderna armonia l'insufficienza del calcolo.
Noi, per dimostrarla nell'antica, ci rimettiamo a' più rispettabili
de' greci armonici, in cui non è bisogno d'altro calcolo
oltre quello di saper contare sino a dodici, come faremo palese
nel proprio luogo ec.” <i>Saggi sul ristabilim. dell'Arte
armonica de' greci, ec. Prefaz. Tom. I. p. XXVIII.</i>
</p>

<p>
<a name="note17" id="note17" href="#tag17">17.</a> “Noi non dubitiamo punto di asserire, <i>dice il dotto
Mr. Choron</i>, che questo prurito <i>di applicare la fisica e la geometria
alla musica</i>, e di pretendere dedurne le regole d'un'arte
unicamente fondata sull'organizazzione e la natura dell'uomo,
<i>non sia il più caratteristico contrassegno dell'ignoranza e falsità
di spirito</i>. Non già che la cognizion della fisica o della geometria
sia del tutto inutile al musico; ma fa d'uopo di molto discernimento
per conoscere precisamente l'uso che farne conviene.”
(V. art. <i>Rameau</i>) Egli promette ancora di mostrar ciò con
più estensione, e con argomenti i più decisivi, in un trattato che
è presso a dare al pubblico.
</p>

<p>
<a name="note18" id="note18" href="#tag18">18.</a> Tale è il sistema o la teoria di <i>Rameau</i>, della quale
così ragiona <i>Mr. Framery</i> uno degli autori della nuova Enciclopedia
metodica. “La più parte delle sue regole, egli dice, in
contraddizione con la pratica, producono almanco tante eccezioni
quanti sono i casi, ai quali si applicano, e quindi non servono
che ad inviluppare lo spirito. Questa difficoltà di accordare
la pratica col suo sistema ha trascinato Rameau in molti errori.”
(<i>Préf. à l'Encycl. method. de la Musique, a Paris 1791,
in 4º.</i>) Tale è il sistema del per altro pregevolissimo <i>Tartini</i>, il
quale per testimonianza medesima del suo intimo amico il P. Colombo,
ignorando fin anco l'aritmetica semplice, volle ciò non
ostante fare gran pompa di calcoli, e darsi così l'aria di un profondo
teorico. Gran violinista, eccellente compositore, ma niente
geometra; debole fisico e più cattivo logico, ebbe la smania,
come Rameau, di fare un sistema così involuto ed oscuro, che
nè il lettore, nè potè egli stesso nulla intendervi: non era in
fatti possibile, se non a forza di oscurità il dare un'apparenza
di realità a siffatte chimere (Veggansi <i>Forkel, Musikalisk Almanac</i>;
e <i>Scheibe, Tratt. di Composiz.</i>) Bastino questi due esempi
come de' più celebri per giudicare del resto.
</p>

<p>
<a name="note19" id="note19" href="#tag19">19.</a> Il primo di costoro nell'eccellente Opera <i>dell'Origine
ec.</i> nel cap. V, del I libro: e l'altro nell'<i>Esame del sistema musico
di Mr. Rameau</i>, stampato nel 1779. <i>V. il Gior. de' Letter.
d'Italia in Modena, tom. 21.</i>
</p>

<p>
<a name="note20" id="note20" href="#tag20">20.</a> “Rameau, dice <i>Mr. Choron</i>, ebbe in Francia assai
comentatori del tutto stranieri per l'arte, ma che ebbero il talento
di persuadere il pubblico, ch'egli era il creatore d'una
scienza di cui ne rovesciava i principj.” (<i>V. Esquisse historique
des progrès de la Composition, pag. 29.</i>) Ben può a lui applicarsi
quel che di Ronsard disse Boileau:
</p>

<div class="poem">
<p class="i10"><i>... par autre méthode</i></p>
<p><i>Réglant tout, brouilla tout, fit un art à sa mode.</i> Art. Poet.</p>
</div>

<p>
<a name="note21" id="note21" href="#tag21">21.</a> Nel tempo stesso in cui i Francesi impazzavano per il
sistema di <i>Rameau</i>, le scuole più celebri dell'Italia e della Germania
non ne fecero verun conto, e conoscendone i difetti e l'inutilità
insieme, si accinsero a confutarlo. Venuto meno col progresso
del tempo in Francia l'entusiasmo e lo spirito di partito,
cadde ancora colà. Ecco come ne ragiona uno Scrittore classico
di questa nazione. “Rameau, egli dice, non ostante tutti i suoi
sforzi, è a ciascun passo in contraddizione con la pratica della
scuola: ed altro risultato non produce che l'avere introdotto nell'atto
della composizione la considerazione assai disagiosa e per
altro del tutto inutile dei rivolti d'armonia. <i>Quest'è la ragione
per cui il suo sistema, che mai è stato ricevuto nè in Italia, nè
in Alemagna, è oggidì universalmente rigettato fin anco in Francia.</i>”
(<i>Choron, Princip. de Composit., a Paris 1808.</i>) E pure
chi il crederebbe? un recente scrittore sedicente filarmonico, che
forse non sortì altro dalla natura che uno sterile amore per l'armonia,
in una delle sue <i>lettere</i>, o per dir meglio in una delle
sue <i>rapsodie misarmoniche</i> vuol darci a credere che fosse il Rameau
un altro Prometeo che furò a Giove il fuoco dal cielo, e
furando egli medesimo le stessissime parole dell'Alembert e d'altri
entusiasti francesi ci ripete la vecchia loro nenia, cioè che “prima
del celebre Rameau una cieca esperienza era l'unica bussola
degli artisti: e ch'egli il primo ha fatto divenir la Musica
una scienza degna di occupare i filosofi, ec.” Ma chi non sa
che sommi uomini prima di Rameau fatto avean della Musica una
scienza che meritevole la resero dell'attenzion de' filosofi? Tali
furono e Galileo, e Doni, e Cavalieri, e Gassendi, e Mersenne,
e Cartesio, e Wallis e cento altri. <i>Risum teneatis amici?</i> Dopo
così smodati elogj profusi al suo caro Rameau, pretende sin anco
inbeccarci il di lui sistema del basso fondamentale e de' rivolti,
come esatto e facile e nuovo e 'l migliore che sia possibile.
Quel ch'è peggio, si è che al dir di Boileau,
</p>

<p class="center">
<i>Un sot trouve toujours un plus sot qui l'admire.</i>
</p>

<p>
<a name="note22" id="note22" href="#tag22">22.</a> Ben vero è però, che sebbene il Rousseau lodi alle volte
ed esponga nel suo Dizionario il sistema di Rameau, perchè
più generalmente conosciuto e in gran voga allora presso la sua
nazione, a pro della quale destinava egli principalmente il suo libro,
tuttavia così si protesta in sul principio: <i>Quoique ce systême
imparfait et défectueux à tant d'égards, ne soit point, selon
moi, celui de la Nature et de la verité</i> (Préf. p. VIII).
</p>

<p>
<a name="note23" id="note23" href="#tag23">23.</a> A chi ha cognizione dell'economia, del commercio dell'anima
e del corpo, e singolarmente delle sensazioni che si sveglian
in noi per via di tremori, facile in vero è l'immaginare la
forza e gli effetti fisici della Musica. Imperciocchè l'armonia
stessa non è che tremor potentissimo pria nel corpo sonoro, e
quindi nell'aria eccitato, e comunicato finalmente ai nervi dell'udito.
Laonde a questa forza è dovuta la sensazion potentissima
che si sveglia nell'anima, siccome il mostran le anime ancor irragionevoli
delle bestie, or ammansate, or dalla musica ridotte a
maggior furore, ma molto più quelle ragionevoli degli uomini,
giacchè di questi leggiamo e li vediamo ancor noi alle volte tratti
fuor di se non potere agire che a seconda degli affetti dalla Musica
inspirati.
</p>

<p>
<a name="note24" id="note24" href="#tag24">24.</a> Questa idea, dice il <i>Dr. Lichtenthal</i>, non fu onorata sinora
secondo la sua eccellenza, e raramente ha potuto gloriarsi
di alcuni paragrafi presso gli autori. Egli cercando di spargere
più di lume su questo punto diè al pubblico nel 1806, primieramente
in lingua tedesca e quindi da lui stesso nell'italiana tradotto
il suo <i>Trattato dell'influenza della Musica sul corpo umano,
e del suo uso in certe malattie</i>, Milano 1811, in 8vo. Anche il
<i>Dr. Mojon</i> italiano, professore di medicina in Genova, celebre
per più dotte opere in questa facoltà date alla luce, pubblicò
quivi una <i>Memoria sull'utilità della Musica sì nello stato di sanità,
che in quello di malattia</i>, tradotta poi nel francese dal Dr.
Muggetti, e impressa in Parigi nel 1803, in 8vo.
</p>

<p>
<a name="note25" id="note25" href="#tag25">25.</a> Anche i Cinesi vantano qualche Scrittore della loro musica.
Nel <i>Giornale Straniero</i> dell'ab. <i>Arnaud</i> nel mese di Luglio
1761 si trova l'estratto di una produzione ms. di un libro intorno
all'<i>Antica Musica Cinese</i> composta da <i>Ly-Koang-Ty</i> dottore
e membro del primo tribunale di lettere di quell'impero. Su la
musica de' Cinesi possono anche consultarsi le <i>Memorie del P.
Amiot</i>, e l'articolo ben lungo di <a id="tn27"></a>M. <i>Ginguené</i> nella nuova Enciclopedia,
<i>Musique des Chinois</i>.
</p>

<p>
<a name="note26" id="note26" href="#tag26">26.</a> Veggansi più luoghi della divina Scrittura, come nel
Genesi, nell'Esodo, nei libri de' Re, e de' Paralipomeni, ed il
cap. 44, dell'Ecclesiastico.
</p>

<p>
<a name="note27" id="note27" href="#tag27">27.</a> Intorno all'origine della musica presso i Greci, puossi
leggere con profitto la Storia che con fior di erudizione e di senno
ne tesse il dotto ab. <i>Requeno</i>. Egli ne fa derivar loro la cognizione
dagli Egizj, ed a questi dai figli di Noemo, che appreso
l'avevano dai discendenti de' primi inventori del suono e del
canto Jubal ed Enoch. <i>Saggi ec. Tom. 1, cap. 2, e. 4.</i>
</p>

<p>
<a name="note28" id="note28" href="#tag28">28.</a> Leggasi l'esposizione di questo strano sistema nell'opera
classica dell'<i>Eximeno</i>, e la dotta confutazione insieme ch'egli ne
ha fatta nel cap. 1, del primo libro. “I moderni letterati credono,
che Pitagora perfezionasse l'arte armonica, e che la cavasse
dall'antica rozzezza; ma basta vedere il piano dell'arte musica
anteriore a Pitagora, e l'altro da lui introdotto nella Grecia, per
capire quanto danno arrecassero i Pitagorici all'armonia.” <i>Requeno
Saggi t. 1, part. 2, cap. 1.</i>
</p>

<p>
<a name="note29" id="note29" href="#tag29">29.</a> Ecco le sue parole: “Ci starebbe molto a cuore che per
rischiarare, per quanto sia possibile, questo punto importante
della Storia delle Scienze, qualche uomo di lettere, versato del
pari nella lingua greca e nella musica, si accingesse a riunire e
discutere in una stessa opera le opinioni più verisimili stabilite o
proposte dai dotti sopra un argomento sì curioso e difficile. Questa
Storia ragionata dell'antica Musica è un'opera che manca
alla nostra letteratura.” <i>Disc. prélim. aux Elém. de Mus.</i>
</p>

<p>
<a name="note30" id="note30" href="#tag30">30.</a> <i>Brown, dissert. sull'origine, unione ec. della poesia e
della musica, Londra 1763.</i>
</p>

<p>
<a name="note31" id="note31" href="#tag31">31.</a> Nell'Enciclopedia Metodica all'articolo <i>Arabes</i> si dà un
Saggio della musica specolativa e pratica di questa nazione.
</p>

<p>
<a name="note32" id="note32" href="#tag32">32.</a> <i>C'est aux Italiens que l'Europe doit la renaissance de
la musique comme de tous les arts.</i> Mr. Suard, au mot <i>Académie</i>
dans l'Encyclop. method.
</p>

<p>
<a name="note33" id="note33" href="#tag33">33.</a> Sotto il glorioso governo e la protezione de' generosi nostri
Sovrani Carlo e Ferdinando, esistevano in florido stato questi
Conservatorj di Napoli. La provida cura e 'l zelo per gli avanzamenti
di questa bell'arte mossero l'attuale nostro Monarca a formar
sin anche per quello detto <i>della Pietà</i> nel 1792; una copiosa
Biblioteca di libri teorici, non che di carte d'ogni genere di
Musica antica e moderna, di cui ne affidò l'impegno al celebre
letterato D. Saverio Mattei. Ma, da che questa città cadde sotto
la dominazione francese, si sa che i tre Conservatorj furon
ridotti a un solo, la di cui organizazzione, per confession medesima
di M. Choron, non ha riuniti i suffragj di tutti.
</p>

<p>
<a name="note34" id="note34" href="#tag34">34.</a> Una pia fondazione di un <i>Conservatorio</i> vi ha anche in
Palermo sin dal 1618, detto de' <i>figliuoli dispersi</i>, ai quali facevansi
solo da prima apprendere le arti meccaniche. Pensò quindi
saggiamente il Governo nel 1747 di aggiungervi la musica ed altri
studj per migliorarne l'educazione. Prosperi ne furono i principj,
e non pochi allievi ne sortirono virtuosi per la composizione,
per il canto e la parte strumentale, che non solo si sparsero
in tutto il regno, ma portatisi alcuni di loro in Germania, in
Francia, in Spagna, in Inghilterra ed altrove, o vi si stabilirono
con onore ed ottimo successo, o ritornarono nella patria dopo di
avervi riscossi e meritati degli applausi. Moltissimi potrei annoverarne
se non me l'impedisse la brevità d'una nota. Coll'andar
però del tempo, per le angustie del paese, più non bastando le
rendite a mantenere il necessario numero de' maestri, ed un sufficiente
numero di allievi per tutti i rami dell'Arte, questo Conservatorio
di Musica è venuto meno a segno che corresi rischio
di non esservi di quà a pochi anni più musica in Sicilia. L'anno
scorso volendovi provvedere il Governo, diè a me e al Sig.
Guerra l'ordine di formare un <i>Piano di Scuola di Musica</i> per
una nuova organizazzione del Conservatorio: si ebbe la bontà di
approvarlo; ma altre più interessanti cure gli sono state sinora
d'ostacolo, perchè non si sia potuto mettere in esecuzione.
</p>

<p>Il <i>Conservatorio</i> di Milano è d'una data assai recente: egli
non fu stabilito che nel 1808, il cel. maestro <i>Bonifacio Asioli</i> ne
ebbe allora la direzione. Egli è formato di 14 professori e di 60
allievi tanto pensionarj che esteri, e ha dati già de' soddisfacenti
risultati. Di ciò ne sia un picciol saggio, che dopo men di quattro
anni della sua istituzione si fu in istato di farvi eseguire con
esattezza la cel. musica della <i>Creazione</i> e delle <i>quattro stagioni</i>
di Haydn da' suoi allievi, come glie ne rende pubblica testimonianza
il Sig. <i>Carpani</i> nelle sue <i>Haydine</i>, Lett. 11, nella nota
p. 186.
</p>

<p>
<a name="note35" id="note35" href="#tag35">35.</a> <i>La scuola italiana,</i> dice quest'ultimo, <i>è la migliore che
esiste, tanto per la composizione che per il canto; la melodia
degli Italiani è semplice e bella... Con qual piacere io mi trovai
in un colpo nelle praterie smaltate di fiori, dove si sarebbe detto
che un Genio benefico mi avesse trasportato dalla terra ai cieli!
Ma quale fu la mia sorpresa allorchè intesi per la prima volta i
canti italiani... questa fu la prima lezione di musica che io ricevetti
in un paese ove io correva per instruirmene. Le contrade
settentrionali di Europa non han mai prodotto Artisti segnalati,
che non abbiano fatto un soggiorno più o meno lungo nell'Italia.
Sembra al certo, che questo sia un tributo da pagarsi a quel clima
privilegiato, che in ricompensa ne assicura la loro riputazione.</i>
<i>Gretry</i>, Essai de Musique, p. 131 seg. edit. de Paris.
</p>

<p>
<a name="note36" id="note36" href="#tag36">36.</a> Non solo gli Imperatori ma la più parte eziandio de'
Principi della Germania sono stati in ogni tempo i più zelanti e
più generosi Mecenati di un'Arte che essi medesimi per lo più
non isdegnavano di coltivare. L'elettor Palatino, la di lui sorella
l'elettrice di Sassonia, a cui si fè gloria di dedicar l'Opera sua
l'Eximeno, il duca di Wittenberga, senza escluderne il gran Federico
re di Prussia sono stati compositori di musica. Si sa che
quest'ultimo, il quale regolava da se stesso tutti gli affari di un
gran regno, trovava il tempo di sonar di flauto ciascun giorno,
per levarsi di noja, con Quantz suo maestro, e che compose un
minuetto nella sua tenda dopo aver perduta la battaglia di Collin.
</p>

<p>
<a name="note37" id="note37" href="#tag37">37.</a> Il dotto ab. Lami, che per più anni in un foglio periodico
di Firenze proccurò di spargere de' lumi e del buon gusto
nell'Italia, mostrava un dì a un forestiero le curiosità di quel
paese. Nel vedere il palazzo Pitti, <i>ecco</i>, disse il forestiero, <i>la culla
delle arti</i>; <i>ed eccone la sepoltura</i>, gli rispose Lami, nel mostrargli
la casa de' Gesuiti che era dirimpetto a quel palazzo.
</p>

<p>
<a name="note38" id="note38" href="#tag38">38.</a> In Berlino vi ha uno stabilimento per mantener 24 figliuoli,
che sono instruiti nella musica, vestiti in uniforme, e
vanno così a cantar per le strade.
</p>

<p>
<a name="note39" id="note39" href="#tag39">39.</a> <i>Les françois sont celui des peuples qui paroissent avoir
l'oreille la moins musicale</i> (M. Suard).
</p>

<p>
<a name="note40" id="note40" href="#tag40">40.</a> Questo è il titolo dell'opera: <i>Dictionnaire Historique des
Musiciens Artistes &amp; Amateurs, morts ou vivans, qui se sont
illustrés en une partie quelconque de la Musique et des Arts qui
y sont relatifs, tels que Compositeurs, Ecrivains didactiques,
Théoriciens, Poëtes, Auteurs lyriques, Chanteurs, Instrumentistes,
Luthiers, Facteurs, Graveurs, Imprimeurs de musique,
etc.</i> Par Al. Choron et F. Fayolle, tom. 2, in 8vo a Paris 1810,
e 1711.
</p>

<p>
<a name="note41" id="note41" href="#tag41">41.</a> <i>La santé de M. Choron ayant éprouvé un dérangement assez long et
assez violent, M. Fayolle resta seul chargé du travail, et le fit
presqu'en entier; en sorte que, si l'on excepte l'introduction et un
très-petit nombre d'articles, cet ouvrage est devenu le sien.</i>
Avant-Propos p. 1.
</p>
</div>

<div class="tnote">
<p class="tntitle">Nota del Trascrittore</p>

<p>Ortografia e punteggiatura originali sono state mantenute, così come
le grafie alternative (qui/quì, matematica/mattematica, Hamburg/Hambourg,
strumento/istrumento/instrumento, stromento/istromento/instromento e
simili), correggendo senza annotazione minimi errori tipografici.
Le correzioni indicate dall'autore a pag. 168 e nell'avvertenza
preliminare sono state riportate nel testo.</p>

<p>L'ordine alfabetico non è corretto a pag. 3 (la voce "Adamo" precede "Adam") e a pag. 29 (la voce "Ammerbacher" precede "Amfione").</p>

<p>Per comodità di consultazione un indice schematico è stato inserito all'inizio del volume.</p>

<p>Sono stati corretti i seguenti refusi
(tra parentesi il testo originale):</p>

<table id="corr" summary="correzioni">
 <tr>
  <td class="np"><a href="#tn2">II</a> —</td> <td>A. Burgh's [Burg's] Anecdotes historical and biographical</td>
 </tr>
 <tr>
  <td class="np"><a href="#tn5">V</a> —</td> <td>dice un dotto Inglese (<i>M. Usher [Husher]</i>)</td>
 </tr>
 <tr>
  <td class="np"><a href="#tn27">XXVII</a> —</td> <td>ben lungo di M. <i>Ginguené [Ginguonè]</i></td>
 </tr>
 <tr>
  <td class="np"><a href="#tn23">23</a> —</td> <td><span class="smcap">Algarotti</span> [Alagrotti] (Conte Francesco)</td>
 </tr>
 <tr>
  <td class="np"><a href="#tn33">33</a> —</td> <td><span class="smcap">Androne</span> [Andron] o <span class="smcap">Andronide</span></td>
 </tr>
 <tr>
  <td class="np"><a href="#tn40">40</a> —</td> <td><span class="smcap">Archestrate</span> [Archestate] di Siracusa</td>
 </tr>
 <tr>
  <td class="np"><a href="#tn45">45</a> —</td> <td>critica di Wittenbach [Wittenhach]</td>
 </tr>
 <tr>
  <td class="np"><a href="#tn75">75</a> —</td> <td><span class="smcap">Ballière</span> [Balliere] (Carlo-Luigi-Dionisio)</td>
 </tr>
 <tr>
  <td class="np"><a href="#tn83">83</a> —</td> <td><span class="smcap">Barthelemy</span> [Bartelhemy] (ab. Giangiacomo)</td>
 </tr>
 <tr>
  <td class="np"><a href="#tn88">88</a> —</td> <td><span class="smcap">Bates</span> (Joah) [(John)] musico celebre</td>
 </tr>
 <tr>
  <td class="np"><a href="#tn139">139</a> —</td> <td>l'idea di lui non ha più ripugnanza veruna [runa]</td>
 </tr>
 <tr>
  <td class="np"><a href="#tn141">141</a> —</td> <td>si fa sentire inutilmente all'interno [all'intorno] delle campane</td>
 </tr>
 <tr>
  <td class="np"><a href="#tn143">143</a> —</td> <td>egli si era rifuggito a Rouen [Roven]</td>
 </tr>
 <tr>
  <td class="np"><a href="#tn149">149</a> —</td> <td>Questo curioso aneddoto dà a divedere [dividere]</td>
 </tr>
 <tr>
  <td class="np"><a href="#tn154">154</a> —</td> <td><span class="smcap">Brétevil</span> [Bretevil] (il barone di)</td>
 </tr>
 <tr>
  <td class="np"><a href="#tn155">155</a> —</td> <td><span class="smcap">Brillon de Jouy [juvi]</span> (Mad.)</td>
 </tr>
</table>


</div>

</body>
</html>
